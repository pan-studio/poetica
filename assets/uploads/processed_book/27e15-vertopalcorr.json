{
  "poetica": [
    {
      "frammento": "1447a",
      "testo": "Della poesia sia di essa, come dei suoi generi, del compito proprio di ciascuno di questi, del modo di comporre le favole, perch\u00e9 possa aversi una poesia senza difetti, ancora del numero e della natura delle parti di ciascun genere, similmente di tutte quante le questioni che rientrano nel campo della presente indagine, su tutto ci\u00f2 noi parleremo, incominciando, secondo l\u2019ordine naturale, col trattar prima ci\u00f2 che \u00e8 primo. L\u2019epopea, la tragedia, poi ancora la commedia, la poesia ditirambica, la maggior parte dell\u2019auletica e della citaristica, considerate in universale sono tutte imitazioni\n ma differiscono fra loro per tre aspetti: perch\u00e9 imitano o con mezzi diversi, od oggetti diversi, o diversamente e non nello stesso modo. Come infatti alcuni, chi per arte e chi per abitudine, imitano molte cose raffigurandole per mezzo di colori o di forme, mentre altri le imitano per mezzo della voce, cos\u00ec avviene nelle arti sopra dette: i mezzi con cui esse tutte effettuano l\u2019imitazione sono il ritmo, la parola, l\u2019armonia, usati per\u00f2 o combinati assieme, o separatamente. E cos\u00ec l\u2019auletica e la citaristica si servono soltanto dell\u2019armonia e del ritmo, e quante altre arti si presentano con simile capacit\u00e0, come quella dei suonatori di zampogna. Invece col solo ritmo, senza armonia, effettua l\u2019imitazione l\u2019arte dei danzatori, perch\u00e9 questi imitano, con atteggiamenti ritmici del corpo, caratteri, affetti, azioni. L\u2019epopea poi e le arti che si servono della sola parola"
    },
    {
      "frammento": "1447b",
      "testo": "sia col verso sia senza, e sia usando metri di tipo diverso, o di una sola specie, non han ricevuto finora un nome che le caratterizzi. E veramente noi non abbiamo una denominazione comune che comprenda sia i mimi di Sofrone e di Senarco, sia i dialoghi socratici, come anche le composizioni imitative eseguite con metri trimetri o elegiaci\n e invece si ha piuttosto l\u2019abitudine di congiungere poesia e forma metrica, e cos\u00ec a taluni vien dato il nome di poeti elegiaci, ad altri di poeti epici, e son chiamati poeti non in quanto siano stati imitatori, ma per l\u2019uso comune che hanno fatto del verso. E infatti se qualcuno pubblichi in versi una trattazione di medicina o di scienza naturale si ha l\u2019abitudine di chiamarlo pure poeta, mentre, tolto il verso, non vi \u00e8 nulla di comune fra Omero ed Empedocle, e perci\u00f2 \u00e8 giusto che il primo sia chiamato poeta, e il secondo studioso della natura piuttosto che poeta. E similmente se qualcuno componesse un\u2019opera che ha carattere di imitazione mescolando assieme ogni specie di metro, come ha fatto Cheremone, nel suo Centauro, che \u00e8 una rapsodia in cui si trovano mescolati tutti i metri, a costui non si dovrebbe negare il nome di poeta. E intorno a queste cose bastino le distinzioni che abbiamo fatte. Rimangono poi alcune composizioni imitative che si servono di tutti i mezzi sopradetti, e cio\u00e8 del ritmo, del canto e del verso, come la poesia ditirambica, la poesia dei nomi, la tragedia e la commedia\n ma tra esse passa questa differenza, che le prime due si servono di questi tre mezzi sempre contemporaneamente, le altre solo in qualche parte della composizione. Tali sono dunque le differenze delle varie arti dal punto di vista dei mezzi"
    },
    {
      "frammento": "1448a",
      "testo": "Ora, siccome oggetto dell\u2019imitazione poetica sono individui che agiscono e questi debbono necessariamente essere uomini elevati o di bassa indole \u2014 perch\u00e9 la variet\u00e0 dei caratteri si ricollega quasi sempre a queste due differenze, ed essi si dividono per i due aspetti del vizio o della virt\u00f9 \u2014 i poeti imiteranno o persone migliori di noi, o peggiori, o eguali a noi, come fanno anche i pittori. Polignoto infatti ha rappresentati uomini superiori, Pausone inferiori all\u2019ordinario, Dionisio uomini simili all\u2019ordinario. \u00c8 chiaro dunque che ciascuno dei generi poetici di cui abbiamo parlato conterr\u00e0 queste differenze, e sar\u00e0 diviso in se stesso secondo la differenza, nel modo che si \u00e8 detto, degli oggetti imitati. E infatti nella danza, nell\u2019auletica, nella citaristica si possono trovare le predette differenze, e in quei generi che usano come mezzo il linguaggio, prosa o verso senza musica. E cos\u00ec Omero ha rappresentato uomini superiori al livello comune, Cleofonte uomini ordinari, Egemone di Taso, il primo compositore di parodie, e Nicocare, l\u2019autore della Deliade uomini inferiori all\u2019ordinario. La stessa diversit\u00e0 si trova pure nei ditirambi e nei nomi, come mostrano nei Ciclopi Arga e Timoteo e Filosseno. Questa stessa differenza separa la tragedia dalla commedia, perch\u00e9 questa vuole imitare uomini peggiori di noi, quella uomini migliori. Ma vi \u00e8 ancora fra i generi imitativi poetici una terza differenza, che consiste nel modo con cui pu\u00f2 venire compiuta l\u2019imitazione in ciascuno di essi. E infatti, dati gli stessi mezzi e gli stessi oggetti, un poeta pu\u00f2 imitare o in forma narrativa (sia assumendo la personalit\u00e0 di altri, come fa Omero, o rimanendo sempre lui a raccontare, senza cambiarsi in altri), o per attori che tutti operino e agiscano direttamente. Come dunque abbiamo detto da principio, l\u2019imitazione si distingue per queste tre differenze: secondo i mezzi, gli oggetti, il modo dell\u2019imitazione. E perci\u00f2, per un verso, Sofocle \u00e8 imitatore allo stesso modo di Omero, perch\u00e9 entrambi imitano uomini di carattere elevato, mentre per altro verso egli \u00e8 imitatore come Aristofane, poich\u00e9 entrambi imitano persone che agiscono e operano direttamente. E per quest\u2019ultimo fatto, perch\u00e9 rappresentano persone che agiscono (drontas), alcuni sostengono che tali composizioni sono state chiamate drammi. E anche per questo motivo lingui- stico i Dori si danno il merito di essere stati creatori sia della commedia che della tragedia, \u2014 la commedia l\u2019avrebbero prodotta i Megaresi, sia quelli nostri, durante il tempo della loro democrazia, sia quelli della Sicilia, perch\u00e9 ivi sarebbe vissuto a Megara Iblea il poeta Epicarmo, che \u00e8 molto pi\u00f9 antico di Chionide e di Magnete \u2014 la tragedia poi l\u2019avrebbero prodotta altri Dori del Peloponneso. Le prove che essi portano sono etimologiche, perch\u00e8 essi mostrano che mentre gli Ateniesi chiamano i villaggi demi, essi in-vece li chiamano comi, e che il vocabolo comici non sarebbe derivato dal verbo comazein. (far baldoria), ma dal passare degli attori da villaggio a villaggio, non essendo tenuti in alcun conto nelle citt\u00e0. E aggiungono ancora che"
    },
    {
      "frammento": "1448b",
      "testo": "essi usano il verbo dran per esprimere l\u2019azione, mentre gli Ateniesi usano prattein. Ma sulle differenze dei generi poetici, sul numero e le qualit\u00e0 di esse, basti ci\u00f2 che si \u00e8 detto. Sembra poi in generale che la poesia l\u2019abbiano prodotta due cause, e tutte e due naturali. Infatti \u00e8 proprio della natura umana, sin dall\u2019infanzia, l\u2019istinto dell\u2019imitazione e che tutti godano dei suoi prociotti, e l\u2019uomo differisce specialmente dagli altri animali come quel genere che pi\u00f9 sa imitare, e questo \u00e8 il mezzo con cui si procaccia le prime cognizioni. E che ci\u00f2 sia vero \u00e8 mostrato dai fatti, perch\u00e8 mentre certi oggetti, cos\u00ec come sono in natura, ci riescono sgradevoli, le loro riproduzioni invece, quanto pi\u00f9 siano esatte, ci d\u00e0nno diletto, come le forme degli animali pi\u00f9 ripugnanti e dei cadaveri. Ci\u00f2 che poi spiega tale tendenza \u00e8 il fatto che il conoscere \u00e8 gratissimo a tutti gli uomini, e non soltanto ai filosofi, solo che i primi vi partecipano assai meno dei secondi. E infatti questa \u00e8 la ragione per cui essi godono innanzi alle immagini di oggetti, perch\u00e8, nell\u2019osservarle, avviene ad essi di imparare ed argomentare ci\u00f2 che una cosa sia, come, per esempio: questo \u00e8 quella tale persona. Ma se poi l\u2019originale dell\u2019immagine che lo riproduce non sia stato visto prima, essa non produrr\u00e0 piacere in quanto \u00e8 imitazione, ma per l\u2019abilit\u00e0 nell\u2019esecuzione, per il colore, o per qualche altra causa. Essendo dunque in noi naturale la tendenza all\u2019imitazione e all\u2019armonia ed al ritmo (perch\u00e8 \u00e8 evidente che i metri sono parti del ritmo), da principio, quelli in cui erano pi\u00f9 sviluppate tali disposizioni, con lenti progressi, da rozze improvvisazioni, diedero origine alla poesia. Questa poesia per\u00f2 si divise in corrispondenza dell\u2019indole particolare dei poeti, perch\u00e8 i poeti di tendenze pi\u00f9 elevate si volsero all\u2019imitazione di azioni ragguardevoli e prodotte da uomini di natura superiore, mentre i poeti di natura pi\u00f9 basso si volsero all\u2019imitazione di azioni di uomini grossolani\n e cos\u00ec i secondi composero i primi giambi, i primi invece inni ed encomi. Prima di' Omero, per\u00f2, non siamo in grado di fare il nome di poeti che\n abbiano composte poesie giambiche, per quanto si debba pensare che ce ne saranno stati molti\n a cominciare da Omero abbiamo invece il suo Margite  e altre composizioni simili, e in esse, perch\u00e8 adatto al contenuto, venne introdotto il metro detto giambico, perch\u00e8 con esso si scagliavano ingiurie (perci\u00f2 anche ora questo metro si chiama giambico)\n e cos\u00ec fra gli antichi alcuni furono poeti di versi eroici, altri di giambici. Ma come Omero fu massimo poeta nel trattare argomenti elevati \u2014 perch\u00e8 non solo si distinse per la forma eccellente delle sue imitazioni, ma anche per il carattere drammatico di esse, \u2014 cos\u00ec per primo mostr\u00f2 le forme essenziali della commedia, traducendo in forma drammatica non l\u2019invettiva ma il comico. E veramente il Margite sta rispetto alla commedia"
    },
    {
      "frammento": "1449a",
      "testo": "nello stesso posto Iliade e dell\u2019Odissea nei riguardi della tragedia. Quando poi fecero la loro apparizione sia la tragedia che la commedia, i poeti, secondo che la propria natura li spingeva all\u2019uno o all\u2019altro genere, divennero gli uni autori di commedie invece che di giambi, gli altri autori di tragedie invece che di composizioni epiche, per essere queste ultime forme pi\u00f9 complesse e pi\u00f9 tenute in conto delle prime. Esaminare poi se la tragedia, cos\u00ec come ora si presenta, sia o non sia completa nei suoi generi, sia a considerarla in se stessa, sia come spettacolo, \u00e8 oggetto di altra indagine. Ma essa nacque dapprima come improvvisazione, la tragedia da coloro che dirigevano il ditirambo, la commedia da coloro che dirigevano i canti fallici, che sono praticati ancora in qualche citt\u00e0\n e cos\u00ec gradatamente la tragedia si venne accrescendo, come si vennero sviluppando quegli elementi che apparvero propri di essa. E cos\u00ec attraversati vari cambiamenti la tragedia si ferm\u00f2, poich\u00e8 ebbe raggiunta la sua forma naturale. Eschilo, per primo, port\u00f2 il numero degli attori da uno a due, diminu\u00ec l\u2019importanza del coro, e diede il primo posto al dialogo. Sofocle diede tre personaggi e una scena pi\u00f9 ricca. Ma tardi, dai brevi argomenti e dal linguaggio giocoso originario, dopoch\u00e9 si allontan\u00f2 dal genere satiresco, la tragedia pervenne all\u2019estensione e alla dignit\u00e0 della sua forma, e in quanto al metro sostitu\u00ec al tetrametro trocaico il giambo. I poeti tragici si servirono dapprima del tetrametro perch\u00e8 le loro composizioni erano satiresche e pi\u00f9 vicine alla danza\n ma, quando si svilupp\u00f2 il dialogo, la natura speciale della composizione trov\u00f2 il metro adatto ad essa. E veramente, fra i metri, il giambo si avvicina di pi\u00f9 al linguaggio parlato, come mostra il fatto che nella conversazione spessissimo usiamo giambi, di rado esametri, e solo quando usciamo fuori dal tono comune della conversazione. In quanto poi al numero degli episodi e agli abbellimenti, nel modo con cui si dice siano stati aggiunti, supponiamo come se ne avessimo parlato, perch\u00e8 compito troppo lungo sarebbe forse il trattare di essi in modo particolareggiato. La commedia, come abbiamo detto, \u00e8 imitazione di uomini ignobili, ma tali non per ogni specie di vizi, ma in quanto il ridicolo \u00e8 parte del brutto. E infatti il ridicolo \u00e8 qualcosa di sbagliato e di turpe, ma senza produrre dolore n\u00e8 danno, come ben mostra la maschera tragica che \u00e8 qualcosa di brutto e di stravolto, ma senza dolore. Le successive trasformazioni della tragedia, e gli autori di queste, ci sono noti, ci sono invece ignote quelle della commedia perch\u00e8 essa ai suoi inizi non era tenuta in considerazione\n"
    },
    {
      "frammento": "1449b",
      "testo": "e infatti l\u2019arconte concedette tardi il coro della commedia, che prima era costituito di volontari. Solo quando la commedia si costitu\u00ec nelle sue forme fondamentali, sono ricordati i poeti cos\u00ec chiamati per questo genere. Ignoriamo perci\u00f2 chi abbia introdotte le maschere comiche, chi i prologhi, chi pi\u00f9 di un attore, ed altre tali novit\u00e0\n per\u00f2 le prime favole comiche le composero Epicarmo e Formide. Per questo riguardo perci\u00f2 la commedia \u00e8 venuta dalla Sicilia\n fra gli Ateniesi poi Cratete fu il primo che, abbandonando la commedia di invettiva, tratt\u00f2 argomenti e favole impersonali. Per quel che riguarda l\u2019epopea ci \u00e8 risultato che essa veniva ad accordarsi con la tragedia in quanto imitazione, per mezzo del discorso, di azioni di uomini moralmente elevati\n ma epopea e tragedia differiscono perch\u00e8 il metro dell\u2019epopea \u00e8 uniforme, e perch\u00e8 essa \u00e8 narrazione. Esse differiscono anche per la loro estensione, perch\u00e8 la tragedia tende a chiudere la sua azione entro un sol giro di sole, o ad allontanarsene di poco, mentre l\u2019epopea non ha limiti di tempo per la sua azione\n dapprima per\u00f2 anche la tragedia era cos\u00ec illimitata nel tempo dell\u2019azione, come la poesia epica. Fra le parti costitutive alcune sono eguali nella poesia epica e nella tragedia, altre sono esclusive della tragedia\n e perci\u00f2 chiunque \u00e8 capace di cogliere i pregi e i difetti di una tragedia, \u00e8 egualmente buon giudice di una composizione epica, perch\u00e8 tutte le parti della poesia epica si trovano nella tragedia, ma non tutte le parti della tragedia si trovano nella poesia epica. Della poesia imitativa in esametri e della commedia diremo in seguito\n ma ora parliamo della tragedia e ricaviamo la definizione della sua essenza che sorge dalle cose dette avanti. La tragedia \u00e8 dunque imitazione di azione di carattere elevato e completa, di una certa estensione, in linguaggio abbellito, e che ha le diverse specie di abbellimenti separatamente distribuite nelle varie parti di essa, imitazione compiuta da attori e non in forma narrativa, e che suscitando il terrore e la piet\u00e0, perviene alla purificazione di tali affezioni. Dico abbellito quel linguaggio che possiede ritmo, armonia, canto, e dico diverse specie di abbellimenti separatamente distribuiti, perch\u00e8 alcune parti della tragedia adoperano soltanto il verso, altre invece il canto. Ora, siccome nella tragedia l\u2019imitazione \u00e8 compiuta da attori, come una delle sue parti ci si presenta dapprima lo spettacolo scenico, poi la musica e il linguaggio, poich\u00e9 codesti sono i mezzi con cui gli attori effettuano l\u2019imitazione. Per linguaggio intendo nient\u2019altro che l\u2019insieme dei versi, per musica poi ci\u00f2 il cui effetto \u00e8 tutto manifesto. Ma siccome la tragedia \u00e8 imitazione di azione, e questa \u00e8 compiuta da persone che agiscono e che si presentano diverse fra loro secondo il carattere e il pensiero che esse hanno (poich\u00e9 anche in base a codesti due elementi noi attribuiamo alle azioni questa 0 quella qualit\u00e0), due sono le cause naturali che determinano le azioni: pensiero"
    },
    {
      "frammento": "1450a",
      "testo": "e carattere, e da queste azioni poi ha origine la buona o la cattiva fortuna degli uomini. Ora l\u2019imitazione dell\u2019azione \u00e8 compiuta dalla favola, e intendo per favola l\u2019intreccio delle azioni\n per carattere ci\u00f2 che ci fa dire in riguardo ai personaggi che vediamo agire che essi hanno questa o quella qualit\u00e0\n pensiero ci\u00f2 per cui chi parla dimostra qualche cosa o manifesta un giudizio. In ogni tragedia perci\u00f2 debbono esserci sei parti da cui essa viene caratterizzata, ed esse sono: la favola, i caratteri, il linguaggio, il pensiero, lo spettacolo scenico, la musica. Di queste sei parti due appartengono ai mezzi dell\u2019imitazione, una al modo, tre all\u2019oggetto dell\u2019imitazione, e oltre di esse non ce ne sono altre. Di codeste parti non pochi poeti si sono serviti come, per cos\u00ec dire, di forme della tragedia, e infatti ogni tragedia deve contenere egualmente spettacolo scenico, carattere, favola, linguaggio, musica, pensiero. L\u2019elemento pi\u00f9 importante \u00e8 per\u00f2 l\u2019intreccio dei fatti, perch\u00e8 la tragedia non \u00e8 imitazione di uomini, ma di azione e di vita. E la felicit\u00e0 e l\u2019infelicit\u00e0 sorgono in conseguenza dell\u2019azione, e il fine stesso della vita \u00e8 un\u2019azione e non una qualit\u00e0. Ora gli uomini hanno questa o quell\u2019altra qualit\u00e0 in dipendenza del carattere, ma sono felici o infelici per le azioni che essi compiono. Da ci\u00f2 deriva che i personaggi di una tragedia non agiscono allo scopo di rendere certi caratteri, ma assumono certi caratteri perch\u00e8 siano effettuate certe azioni\n e perci\u00f2 le azioni e la favola sono il fine della tragedia, e il fine \u00e8 la cosa pi\u00f9 importante fra tutte. E poi se non \u00e8 possibile che si diano tragedie prive di azione, ce ne possono essere invece senza caratteri. E infatti le tragedie della maggior parte dei tragici moderni sono povere di caratteri, e in generale ci\u00f2 si verifica pure in molti altri poeti\n e anche, fra i pittori, cos\u00ec si mostra Zeusi in confronto di Polignoto, perch\u00e8 quest\u2019ultimo \u00e8 un buon pittore di caratteri, mentre la pittura di Zeusi manca di carattere. Se per uno mettesse assieme discorsi che esprimessero dei caratteri, e che fossero pregevoli per linguaggio e per pensiero, non produrrebbe quello che fu detto esser l\u2019effetto della tragedia, che invece raggiungerebbe piuttosto una tragedia povera in quanto a codeste parti, e che possedesse invece favola e intreccio di fatti. Oltre a ci\u00f2 i mezzi pi\u00f9 importanti con cui la tragedia muove l\u2019animo dell\u2019uditore, e che sono la peripezia e il riconoscimento, fan parte della favola. Un\u2019altra prova della superiorit\u00e0 della favola si vede da ci\u00f2 che chi sia principiante nel poetare riesce meglio nel linguaggio e nei caratteri che nell\u2019intreccio delle azioni, ci\u00f2 che si nota pure in quasi tutti gli antichi poeti. E dunque il principio e quasi l\u2019anima della tragedia \u00e8 la favola, poi vengono i caratteri. Qualcosa di simile si verifica pure nella pittura, dove se alcuno spargesse i pi\u00f9 bei colori, ma senza disegno, "
    },
    {
      "frammento": "1450b",
      "testo": "non arriverebbe a dilettare come chi disegnasse una figura in bianco, con i soli contorni. La tragedia dunque \u00e8 imitazione di azione, e soltanto subordinatamente all\u2019azione \u00e8 imitazione di personaggi che agiscono. Terzo elemento della tragedia \u00e8 il pensiero che consiste nel poter dire ci\u00f2 che fa parte di un certo soggetto e che gli conviene, ed esso, quando si applichi all\u2019eloquenza, \u00e8 regolato dalla politica e dalla retorica\n e infatti gli antichi poeti facevano parlare i loro personaggi come cittadini, i moderni come retori. Carattere poi \u00e8 ci\u00f2 che rivela una certa scelta o verso quali fini, quando la cosa non sia chiara per s\u00e8, un individuo tenda o da quali fugga. Non contengono perci\u00f2 carattere quei discorsi nei quali non si rivela in nessun modo il fine a cui tenda o da cui rifugga colui che parla. Pensiero \u00e8 ci\u00f2 con cui colui che parla dimostra che qualcosa \u00e8 o non \u00e8, o enuncia una sentenza generale. Quarto elemento fra le parti letterarie \u00e8 il discorso. Come ho gi\u00e0 detto chiamo discorso l\u2019espressione dei pensieri con le parole, ed esso conserva la stessa capacit\u00e0 sia coi verso che con la prosa. Degli elementi che rimangono la composizione musicale \u00e8 il principale ornamento, mentre lo spettacolo scenico fa pi\u00f9 effetto, ma esso \u00e8 pi\u00f9 materiale e non costituisce un vero e proprio attributo poetico. E infatti la tragedia anche senza pubblico e senza attori pu\u00f2 rivelare ci\u00f2 che essa veramente \u00e8, mentre a combinare un buon spettacolo scenico meglio del poeta \u00e8 adatto lo scenografo. Dopo di aver determinate le parti della tragedia vediamo ora quale deve essere la struttura della favola, perch\u00e8 questo elemento, nella tragedia, \u00e8 il primo e il pi\u00f9 importante. Noi abbiamo stabilito che la tragedia \u00e8 imitazione di azione completa, che sia un tutto, e che abbia una certa grandezza, perch\u00e8 si pu\u00f2 avere anche un tutto che non abbia grandezza.Tutto \u00e8 ci\u00f2 che ha principio, mezzo e fine. Principio \u00e8 ci\u00f2 che non contiene in se stesso nulla per cui derivi necessariamente da altro, mentre invece ha dopo di s\u00e8 qualche altra cosa con cui \u00e8 o sar\u00e0 unito necessariamente. Al contrario fine \u00e8 ci\u00f2 che la sua stessa natura pone dopo di un\u2019altra cosa, o necessariamente o per lo pi\u00f9, e che non ha nessun\u2019altra cosa dopo di s\u00e8. Mezzo \u00e8 ci\u00f2 che \u00e8 cos\u00ec costituito da essere dopo di una cosa, e da averne un\u2019altra dopo di s\u00e8. \u00c8 necessario perci\u00f2 che le favole, che siano ben costruite, non comincino n\u00e8 terminino a capriccio, ma che si conformino ai suddetti principii. Inoltre il bello, sia un essere vivente, sia qualunque altra cosa che si componga di parti, non solo deve contenere un ordine in queste parti, ma deve anche possedere una grandezza che obbedisca a certe condizioni. Il bello infatti consiste nella grandezza e nell\u2019ordine, e perci\u00f2 un organismo vivente che fosse piccolissimo non potrebbe esser bello, perch\u00e8 si avrebbe una visione confusa attuandosi essa in un tempo quasi impercettibile\n"
    },
    {
      "frammento": "1451a",
      "testo": "n\u00e9 sarebbe bello un organismo grandissimo, che avesse, per esempio, dieci mila stadi di lunghezza, perch\u00e8 mancherebbe la visione d\u2019insieme della cosa, e la sua unit\u00e0 e totalit\u00e0 non sarebbe colta da chi la guardasse. Ci\u00f2 posto, come i corpi e gli esseri viventi debbono possedere una grandezza che si possa ben percepire, cos\u00ec le favole debbono avere un\u2019estensione che possa venir tutta ben compresa nella memoria. Determinare per\u00f2 il limite che una tragedia pu\u00f2 raggiungere nella sua estensione, ove si voglia tener conto delle condizioni dei concorsi drammatici e della pazienza del pubblico, non \u00e8 compito che appartenga all\u2019arte poetica, perch\u00e8, se si dovessero fare entrare in gara sulla scena cento tragedie, esse dovrebbero venir regolate a misura di clessidra. Invece il limite che deriva dalla natura stessa della cosa \u00e8 questo: una tragedia che sia la pi\u00f9 lunga, purch\u00e9 si possa cogliere nel suo insieme, ha i maggiori pregi che l\u2019estensione pu\u00f2 dare. E, per dirla con una breve definizione, limite sufficiente dell\u2019estensione di una tragedia \u00e8 quello che permette che, entro una serie di eventi che si svolgono l\u2019uno dopo l\u2019altro con rapporti di verosimiglianza e di necessit\u00e0, avvenga un cambiamento dalla infelicit\u00e0 alla felicit\u00e0 o dalla felicit\u00e0 all\u2019infelicit\u00e0. La favola poi non \u00e8 una, come alcuni credono, per il fatto che essa si riferisce ad una sola persona, perch\u00e8 molti, innumerevoli casi capitano ad una persona, mentre fra alcuni di essi manca ogni unit\u00e0\n e cos\u00ec molte sono le azioni che compie una persona, ma non perci\u00f2 esse costituiscono azione che sia una. E si vede dunque che hanno sbagliato tutti quei poeti che hanno composte Eracleadi, Teseadi e altri simili poemi, i quali hanno creduto che perch\u00e8 Ercole fu una persona, la favola che si riferisce a lui dovesse essere una. Omero invece, che per tanti riguardi \u00e8 cos\u00ec diverso da costoro, anche per questo lato della poesia ha visto come si doveva fare, sia per riflessione, sia per intuito naturale. Egli infatti, nel comporre l'Odissea, non poet\u00f2 tutti quanti i casi che capitarono ad Ulisse, e che, per esempio, fu ferito nel Parnaso, e che simul\u00f2 la pazzia al momento della spedizione, azioni codeste che non si trovano in rapporto tale per cui, data una di esse, \u00e8 necessario e verosimile che avvenga l\u2019altra\n ma compose la sua Odissea sul fondamento di un\u2019azione una, nel senso che diamo a tale parola, e in modo simile anche l\u2019Iliade. Come dunque nelle altre arti imitative c'\u00e8 unit\u00e0 nell\u2019imitazione quando ci sia unit\u00e0 nell\u2019oggetto, cos\u00ec la favola, perch\u00e8 \u00e8 imitazione di azione, deve imitare tale azione che sia una ed intera\n e tutti gli avvenimenti in essa debbono avere parte a parte tale connessione che, cambiando il posto di una parte o sopprimendola, si venga a mutare e a confondere l\u2019ordine del tutto. Perch\u00e8 non appartiene ad un tutto ci\u00f2 che, ci sia o non ci sia, non altera in nulla tale tutto. \u00c8 chiaro dunque dalle considerazioni precedenti che narrare cose realmente accadute non \u00e8 compito del poeta, ma piuttosto quello di rappresentare cose quali potrebbero"
    },
    {
      "frammento": "1451b",
      "testo": "accadere, e cio\u00e8 possibili perch\u00e8 verosimili o necessarie. E infatti lo storico e il poeta non si distinguono perch\u00e8 l\u2019uno si esprime in versi, l\u2019altro in prosa, perch\u00e8 si sarebbe potuto mettere in versi la storia di Erodoto e sarebbe sempre opera storica sia col verso, sia senza\n ma storico e poeta sono diversi perch\u00e8 il primo rappresenta fatti effettivamente accaduti, il secondo cose quali potrebbero accadere. E perci\u00f2 la poesia \u00e8 pi\u00f9 filosofica e pi\u00f9 elevata della storia, perch\u00e8 la poesia esprime piuttosto l\u2019universale, la storia il particolare. Attenersi all\u2019universale \u00e8 attribuire ad un individuo di una determinata natura i pensieri e le azioni che per legame di necessit\u00e0 e di verosimiglianza convengono a tale natura, e a codesta universalit\u00e0 mira la poesia quando mette i nomi ai suoi personaggi\n attenersi al particolare \u00e8 dire invece le azioni che effettivamente comp\u00ec Alcibiade e i casi che gli capitarono. Nella commedia questo carattere universale della poesia si \u00e8 gi\u00e0 manifestato chiaramente, perch\u00e8 i commediografi, mentre combinano le loro favole con azioni verosimili, assumono similmente nomi liberamente inventati, e non fanno come i poeti giambici che si riferiscono a individui storicamente esistenti. Nella tragedia invece i poeti si attengono piuttosto a nomi gi\u00e0 esistenti, e per il seguente motivo: perch\u00e8 il possibile \u00e8 qualche cosa a cui si crede. Ora quando delle azioni non sono effettivamente accadute noi stentiamo a credere che esse siano possibili, mentre le cose accadute si vede bene che sono possibili, perch\u00e8 se fossero impossibili non sarebbero accadute. Tuttavia anche nelle tragedie avviene che in alcune sono noti uno o due dei nomi dei personaggi, e che gli altri sono inventati\n mentre in altre nessun nome \u00e8 noto, come nell'Anteo di Agatone, in cui sono inventati tanto i nomi quanto i fatti, e ci\u00f2 non toglie che essa piaccia egualmente. E perci\u00f2 non si dovrebbe cercare di esser fedeli ad ogni costo ai miti forniti dalla tradizione, e su cui sono fondate le tragedie, perch\u00e8 sarebbe ridicolo ricercar questo, se poi le cose note, per molti non lo sono, ma egualmente tutti se ne dilettano. Risulta dunque evidente da queste considerazioni che il poeta deve essere artefice piuttosto di favole che di versi, perch\u00e8 egli \u00e8 poeta in quanto imitatore, e imita azioni. Nel caso poi che il poeta prenda dalla storia il suo soggetto, non perci\u00f2 perde la sua qualit\u00e0 di poeta, perch\u00e8 nulla vieta che fra i fatti storici se ne presentino alcuni col carattere di azioni verosimili e possibili ad accadere, e chi perci\u00f2 le imiti da questo punto di vista ne \u00e8 il poeta. Tra le favole o azioni semplici quelle episodiche sono le peggiori\n e dico episodica una favola in cui il rapporto fra un episodio e l\u2019altro non \u00e8 n\u00e8 necessario n\u00e8 verosimile. Esse sono generalmente composte da poeti di second\u2019ordine per la loro imperizia, ma talora anche da valenti poeti per condiscendenza verso gli attori\n perch\u00e8 per comporre parti declamatorie vengono a sforzare la favola oltre il suo limite, e cos\u00ec sono spesso costretti a rompere il nesso delle azioni."
    },
    {
      "frammento": "1452a",
      "testo": "La tragedia per\u00f2 non \u00e8 solo imitazione di azione completa, ma di casi che suscitino la piet\u00e0 e il terrore, e questi sentimenti si manifestano soprattutto quando ci troviamo innanzi ad azioni che sorgono inaspettate per noi, ma determinantisi necessariamente l\u2019una dall\u2019altra. Innanzi a tali eventi la meraviglia sar\u00e0 pi\u00f9 grande che innanzi a fatti che si producano da s\u00e8 e a caso, perch\u00e8 anche fra i fatti che avvengono per caso sembrano straordinari quelli che fan pensare che siano avvenuti a bella posta come la caduta della statua di Miti, in Argo, che uccise, cadendogli ad-dosso mentre lo guardava, chi fu causa di morte allo stesso Miti \u2014 fatti codesti che non par davvero che siano avvenuti per puro caso. Perci\u00f2 non c\u2019\u00e8 dubbio che le favole concepite nel modo che si \u00e8 detto sono necessariamente le migliori. Le favole poi possono essere semplici o complesse, e ci\u00f2 perch\u00e8 tali sono di per se stesse le azioni che sono imitate da esse. Chiamo semplice l\u2019azione che, svolgendosi coerente ed una, nel modo determinato precedentemente, effettua il cambiamento di fortuna del protagonista senza peripezia o riconoscimento, complessa l\u2019azione che raggiunge questo cambiamento con peripezia, riconoscimento, o con entrambi. Ma la peripezia e il riconoscimento debbono derivare dalla interna struttura della favola, cos\u00ec che si producano come conseguenza necessaria e verosimile di ci\u00f2 che precede, perch\u00e8 che una cosa sia l\u2019effetto di un\u2019altra \u00e8 molto diverso dal fatto che succeda solo a quest\u2019altra. Peripezia \u00e8 un cambiamento repentino di ci\u00f2 che succede nel suo opposto, nel modo come fu detto, e questo capovolgimento, noi diciamo, deve prodursi in modo verosimile e necessario. Cos\u00ec nell'Edipo il messo che avveniva con lo scopo di tranquillizzare il re, liberandolo dalla paura del matrimonio con la madre, mettendo in chiaro chi egli era, produsse l\u2019effetto opposto\n e nel Linceo, mentre Linceo veniva condotto alla morte e Danao gli veniva dietro per ucciderlo, accadde invece da ci\u00f2 che essi facevano, che quest\u2019ultimo mor\u00ec e che il primo si salv\u00f2. Il riconoscimento, come mostra anche il significato del vocabolo, \u00e8 un passaggio dall\u2019ignorare al conoscere, che produce amicizia o inimicizia in personaggi che cos\u00ec sono destinati alla felicit\u00e0 o all\u2019 infelicit\u00e0. La migliore forma di riconoscimento si ha per\u00f2 quando assieme ad esso si produca la peripezia, come avviene, per esempio, nell'Edipo Re. Vi sono poi altre forme di riconoscimento perch\u00e8 per oggetti inanimati, o per casi accidentali, pu\u00f2 avvenire ci\u00f2 che si \u00e8 detto, e l\u2019aver fatto o no un\u2019azione costituisce pure un riconoscimento. Soltanto per\u00f2 la prima forma di riconoscimento \u00e8 veramente quella che meglio corrisponde all\u2019essenza della favola e dell\u2019azione, perch\u00e8 tale riconoscimento con peripezia susciter\u00e0 terrore e piet\u00e0, e"
    },
    {
      "frammento": "1452b",
      "testo": "noi abbiamo stabilito che la tragedia \u00e8 imitazione di azioni che suscitino tali sentimenti. E poi la cattiva sorte o la felicit\u00e0 dipendono da siffatte cose. Ora poich\u00e9 il riconoscimento \u00e8 riconoscimento di persone, abbiamo certi casi in cui una persona soltanto \u00e8 riconosciuta da un\u2019altra, quando sia chiaro chi sia quest\u2019altra, in altri invece avviene il riconoscimento di entrambe le persone\n e cos\u00ec Ifigenia fu riconosciuta da Oreste per l\u2019invio della lettera, mentre poi occorreva un altro riconoscimento perch\u00e8 Oreste fosse riconosciuto da Ifigenia. Fra le parti della favola, due dunque, la peripezia e il riconoscimento, abbiamo visto che cosa sono, una terza parte poi \u00e8 la catastrofe. Che cosa siano peripezia e riconoscimento l\u2019abbiamo detto\n ma la catastrofe \u00e8 azione che porta distruzione e dolore, come sono le uccisioni che si vedono sulla scena, le stragi, le ferite e altri tali casi luttuosi. Di quelle parti della tragedia che si devono usare come forme essenziali di essa abbiamo gi\u00e0 parlato\n le parti per\u00f2 della tragedia, ove essa si consideri nella sua estensione e nelle divisioni che si possono fare, sono queste: prologo, episodio, esodo, canto del coro, diviso quest\u2019ultimo in parodo e stasimo. Queste parti sono comuni a tutte le tragedie, particolari invece ad alcune tragedie i canti della scena e i commi. Il prologo \u00e8 una parte completa della tragedia che precede l\u2019ingresso del coro\n episodio \u00e8 una parte completa della tragedia fra due canti corali\n esodo \u00e8 una parte completa della tragedia, a cui non segue canto del coro\n fra i canti corali il parodo \u00e8 il primo canto del coro, lo stasimo \u00e8 un canto del coro senza anapesti e trochei, commo \u00e8 un canto di compianto cantato dal coro e dalla scena. Di quelle parti della tragedia che si devono usare come forme essenziali di essa abbiamo gi\u00e0 parlato\n queste sono invece le parti della tragedia ove essa si consideri nella sua estensione e nelle divisioni che si possono fare. Quali situazioni bisogna ricercare, quali invece evitare nella composizione delle favole, e donde far derivare l\u2019effetto proprio della tragedia, tutto questo bisogna ora mostrare in connessione a quanto si \u00e8 detto. Siccome la migliore forma di tragedia deve avere la sua favola non semplice ma complessa, e deve imitare casi che suscitino terrore e piet\u00e0, perch\u00e8 ci\u00f2 caratterizza l\u2019imitazione tragica, \u00e8 chiaro che non bisogna mostrare uomini ottimi che passino dalla felicit\u00e0 all\u2019infelicit\u00e0, perch\u00e8 codesta situazione non desta piet\u00e0 n\u00e8 terrore, ma ripugnanza. E neppure bisogna mostrare malvagi che passino dalla infelicit\u00e0 alla felicit\u00e0, perch\u00e8 tale situazione \u00e8 meno che tutte tragica, mancandole ogni elemento necessario a tale effetto\n e infatti \u00e8 situazione disumana e non pietosa"
    },
    {
      "frammento": "1453a",
      "testo": "n\u00e8 terribile. D\u2019altra parte non si deve neppure rappresentare un completo malvagio che precipiti dalla felicit\u00e0 all\u2019infelicit\u00e0. Certo tale situazione soddisfa il sentimento umano, ma non \u00e8 tale che possa suscitare piet\u00e0 o terrore, perch\u00e8 la piet\u00e0 si prova per chi si trovi in condizione di infelicit\u00e0 senza essersela meritata, il terrore nei riguardi di chi ci sia simile, e perci\u00f2 il predetto evento non sar\u00e0 pietoso n\u00e8 terribile. Rimane dunque da scegliere come protagonista chi stia nel mezzo fra costoro, e che stia nel mezzo significa che non abbia qualit\u00e0 eccezionali di virt\u00f9 o di giustizia, e che piombi s\u00ec nell\u2019infelicit\u00e0, ma solo per un qualche errore e non per vilt\u00e0 o per malvagit\u00e0\n e che sia fra gli uomini che godevano di una grande reputazione e di buona fortuna, come Edipo, Tieste, o altri illustri per sonaggi di famiglie simili. E dunque necessario che una favola ben costituita, piuttosto che doppia, come alcuni sostengono, sia semplice, e che in essa non si passi dall\u2019infelicit\u00e0 alla felicit\u00e0, ma tutto al contrario dalla felicit\u00e0 all\u2019infelicit\u00e0, e non per la malvagit\u00e0, ma per qualche errore di un personaggio o quale si \u00e8 detto, o, piuttosto che peggiore, migliore. Che ci\u00f2 sia vero lo mostra quel che \u00e8 avvenuto nel campo stesso della tragedia. Dapprima infatti i poeti tragici accoglievano qualsiasi soggetto, mentre ora le migliori tragedie hanno come loro oggetto i casi di poche famiglie, e per esempio riguardano Alcmeone, Edipo, Oreste, Meleagro, Tieste, Telefo, e tutti quegli altri personaggi ai quali capit\u00f2 di soffrire o di provocare casi tremendi. La migliore tragedia, quale la teoria ci rivela, \u00e8 dunque quella che possiede la struttura che abbiamo detto, e perci\u00f2 cadono nel precedente errore quelli che biasimano Euripide perch\u00e8 egli la usa nelle sue tragedie, che terminano il pi\u00f9 delle volte con esito luttuoso. Questa struttura invece, lo abbiamo gi\u00e0 detto, \u00e8 proprio quella giusta\n e la prova migliore \u00e8 questa: sulle scene e nei concorsi teatrali composizioni di questo genere sono le pi\u00f9 tragiche, purch\u00e9 siano ben rappresentate, ed Euripide, se pure per altri punti non rispetta l\u2019economia della tragedia, si mostra certo il pi\u00f9 tragico fra tutti i poeti. Il secondo posto, per quanto alcuni assegnino loro il primo, \u00e8 occupato dalle tragedie con intreccio di doppia struttura, come l\u2019ha l\u2019Odissea, e che contiene soluzioni opposte per i buoni e per i malvagi. L\u2019apparente supremazia di codesta forma deriva per\u00f2 dalla fiacchezza del pubblico, perch\u00e8 i poeti seguono gli spettatori e compongono secondo i loro gusti. Ma il diletto che questa forma di intreccio produce \u00e8 estraneo alla tragedia e proprio piuttosto della commedia, in cui infatti quei personaggi che nella favola sono i peggiori nemici, come Oreste ed Egisto, infine si partono da buoni amici, e nessuno \u00e8 ucciso per mano dell\u2019altro. Nella tragedia la paura e la piet\u00e0 pu\u00f2 sorgere come"
    },
    {
      "frammento": "1453b",
      "testo": "effetto dello spettacolo scenico, ma pu\u00f2 anche derivare dall\u2019intimo intreccio delle azioni, procedimento codesto da preferire e solo degno di poeta che si rispetti. Perch\u00e8 la favola tragica deve essere cos\u00ec costruita che anche senza vedere, al solo udire i fatti accaduti, si trepidi e si provi piet\u00e0 per il modo con cui si svolgono\n ci\u00f2 che prova certamente chi sente raccontare la favola di Edipo. Volere invece pro-durre queste emozioni con lo spettacolo scenico \u00e8 procedimento non artistico, e che piuttosto dipende dall\u2019opera del corego. D\u2019altra parte si rendono completamente estranei allo spirito della tragedia quelli che con lo spettacolo scenico cercano di procacciare non il terrore, ma ci\u00f2 che \u00e8 sol-tanto mostruoso, perch\u00e8 non bisogna richiedere alla tragedia ogni sorta di piacere, ma solo quello che le \u00e8 proprio. Ora siccome il poeta tragico deve procacciare quel piacere che sorge dalla piet\u00e0 e dal terrore suscitati dall\u2019imitazione, si vede bene che questa impressione deve scaturire dalla composizione dei fatti. Consideriamo ora quali fra gli eventi di una tragedia vengono a risultare terribili o compassionevoli. Azioni di simil genere debbono necessariamente svolgersi o fra personaggi fra cui esistano legami di reciproca affinit\u00e0, o fra nemici, o fra persone che non siano n\u00e8 amiche n\u00e9 nemiche. Nel caso in cui un nemico operi o stia per operare contro un nemico non ha luogo la piet\u00e0, tranne che per il lato luttuoso dell\u2019avvenimento, e parimenti nel caso di azioni luttuose fra persone fra loro estranee. Se per\u00f2 azioni catastrofiche si compiano fra affini, come quando un fratello uccida, o stia per uccidere un fratello, o un figlio il padre, o la madre un figlio, o un figlio la madre, o avvenga comunque qualcosa di simile, sono questi i casi che bisogna ricercare. Le favole tradizionali dunque non bisogna modificarle, e cos\u00ec fare Clitennestra non uccisa dal figlio, ed Eurifile da Alcmeone. Per\u00f2 il poeta deve anche saper trovare e servirsi con intelligenza dei dati della tradizione. Ma spieghiamo meglio che cosa intendiamo per uso intelligente. Nel caso in cui si compia una certa azione, questa pu\u00f2 effettuarsi nel modo usato dagli antichi tragici, con protagonisti, cio\u00e8, che sanno e che conoscono, come ha fatto anche Euripide, con Medea che uccide i suoi figli. E pu\u00f2 darsi ancora che uno operi, ma senza conoscere ci\u00f2 che vi sia di scellerato nella sua azione, e che solo dopo, ad azione compiuta, si sveli il rapporto di parentela, come nell'Edipo di Sofocle. In questo l\u2019azione si compie per\u00f2 fuori dell\u2019azione rappresentata, altrove invece entro la stessa tragedia, e cos\u00ec operano l\u2019Alcmeone di Astimadante e Telegono nel l'Odisseo ferito. Vi \u00e8 ancora, oltre di questi, un terzo caso, ed \u00e8 quello di chi sta per commettere per ignoranza qualcosa di irrimediabile, ma poi, prima di agire, viene a conoscere. Situazioni tragicamente possibili oltre di queste non ve ne sono. E infatti si agisce o non si agisce, e con conoscenza o con ignoranza. Il caso per\u00f2 di chi con piena consapevolezza sta per agire, e poi non agisce, \u00e8 inferiore a tutti\n perch\u00e8 tale situazione, se per un verso \u00e8 ripugnante non \u00e8 poi neppure tragica perch\u00e8 \u00e8 senza catastrofe, e per-ci\u00f2 solo assai di rado un personaggio tragico agisce in "
    },
    {
      "frammento": "1454a",
      "testo": "questo modo, come Emone nei riguardi di Creonte, nell'Antigone. Viene in secondo luogo il caso in cui si agisca conoscendo\n ma caso migliore \u00e8 che si agisca senza conoscere e che poi, ad azione compiuta, si venga a conoscere, perch\u00e8 quest\u2019azione non \u00e8 ripugnante, e il riconoscimento colpisce. Ma superiore a tutti \u00e8 l\u2019ultimo caso, come per es. quello che si produce nel Cresfonte, in cui Merope sta per uccidere il figlio, ma non l\u2019uccide perch\u00e8 lo riconosce\n e nell'Ifigenia Tannica, in cui la sorella sta per uccidere il fratello, e nell'Elle, in cui il figlio, che sta per consegnar la madre, la riconosce. Ed ora si comprende la ragione per cui, come abbiamo gi\u00e0 detto, le tragedie si fondano sui casi di poche famiglie. Avvenne infatti ai poeti, nella ricerca di situazioni tragiche, di usare nelle loro favole situazioni del genere precedente, non perch\u00e8 guidati dalle regole dell\u2019arte, ma dal caso\n e perci\u00f2 furono costretti ad applicarsi solo a quelle famiglie in cui avvennero tali casi luttuosi. Ma sulla composizione dei fatti e sulla qualit\u00e0 delle favole abbiamo detto abbastanza. In quanto alla composizione dei caratteri quattro sono le qualit\u00e0 di essi a cui bisogna badare, ed una, anzi la prima, \u00e8 che essi siano buoni. Ora si avr\u00e0 carattere se, come abbiamo detto, i discorsi e gli atti rivelino una certa direzione della volont\u00e0, e se essa \u00e8 buona, il carattere sar\u00e0 buono. Tale bont\u00e0 di carattere esiste in ogni classe di persone, ed infatti c\u2019\u00e8 una bont\u00e0 femminile ed una bont\u00e0 di schiavo, bench\u00e9 la donna sia piuttosto un essere inferiore e lo schiavo un essere di poco conto. La seconda qualit\u00e0 del carattere \u00e8 che esso sia appropriato. C\u2019\u00e8 s\u00ec un carattere virile\n ma non si addice per\u00f2 ad una donna questa qualit\u00e0, di essere virile o terribile. Terza qualit\u00e0 \u00e8 la rassomiglianza, perch\u00e8 questa propriet\u00e0 \u00e8 diversa dal rendere un carattere buono e appropriato, nel modo in cui si \u00e8 detto. Quarta propriet\u00e0 \u00e8 la coerenza, perch\u00e8 ove il personaggio che si debba rappresentare sia incoerente nelle sue azioni, e tale venga mostrato, bisogna tuttavia che egli sia incoerente coerentemente. Un esempio di carattere cattivo, che non si giustifica con alcuna necessit\u00e0 artistica, \u00e8 quello di Menelao nell'Oreste\n esempio di carattere non proprio ce l\u2019offrono sia il lamento di Odisseo nella Scilla, sia il sermone di Melanippe\n esempio poi di carattere incoerente \u00e8 l\u2019Ifigenia in Aulide, perch\u00e8 Ifigenia che supplica \u00e8 del tutto diversa dalla Ifigenia quale si mostra alla fine della tragedia. Anche nella rappresentazione dei caratteri poi, come nell\u2019intreccio delle azioni, bisogna sempre cercare la verosimiglianza e la necessit\u00e0, e perci\u00f2 le parole e gli atti di un personaggio con un certo carattere debbono giustificarsi per la loro verosimiglianza e necessit\u00e0, cos\u00ec come il succedersi, nella favola, di un\u2019azione ad un\u2019altra. E dunque evidente che anche gli scioglimenti delle tragedie debbono derivare dall\u2019intima struttura della"
    },
    {
      "frammento": "1454b",
      "testo": "favola, e non dal deus ex machina, come avviene nella Medea, o in quella parte Iliade in cui si tratta del ritorno delle navi. Il deus ex machina, invece, bisogna usarlo solo per quegli eventi che sono fuori della scena o per tutti quei fatti del passato, antecedenti della scena, che non \u00e8 possibile all\u2019uomo di conoscere, o per quegli eventi futuri che necessitano di venire predetti e annunziati, perch\u00e8, in quanto agli dei, noi ammettiamo che nulla sia ad essi ignoto. E d\u2019altra parte neppur l\u2019irrazionale deve entrare nello svolgersi degli eventi drammatici, o, se si fa entrare, si deve farlo soltanto fuori dell\u2019azione tragica, come quello che c\u2019\u00e8 di irrazionale nell'Edipo di Sofocle. Siccome poi la tragedia \u00e8 mimesi di personaggi migliori di noi, bisogna seguir l\u2019esempio dei buoni pittori, i quali infatti, quando vogliono rendere le sembianze dei loro soggetti, pur rispettando la somiglianza, abbelliscono l\u2019originale\n e allo stesso modo il poeta che ritragga individui violenti o fiacchi, o che comunque presentino nel loro carattere difetti di tal genere, deve trasformare i difetti in pregi, e cos\u00ec Achille, che \u00e8 esempio di ruvidezza, Omero ce l\u2019ha reso buono. A tutte queste cose, dunque, bisogna prestare attenzione, e inoltre alle regole che riguardano le sensazioni che necessariamente si accompagnano alla poesia\n poich\u00e9 anche in riguardo ad esse nascono spesso molti errori. Ma su questo argomento si \u00e8 parlato abbastanza negli scritti gi\u00e0 pubblicati. Che cosa sia riconoscimento abbiamo detto avanti\n ma esso ha varie specie, e la prima \u00e8 il riconoscimento per segni, che per\u00f2 \u00e8 fra tutti il meno artistico, per quanto il pi\u00f9 usato, perch\u00e8 assai facile ad ottenersi. I segni poi sono o congeniti, come \u00abla lancia che hanno impressa i figli della terra.\u00bb o le \u00abstelle \u00bb che troviamo nel Tieste di Carcino\n o sono segni acquisiti, e questi ultimi o si trovano nel corpo, come le cicatrici, o sono fuori del corpo come le collane, o come quella barchetta con cui avviene il riconoscimento nel Tiro. Ma anche di questi non artistici segni pu\u00f2 aversi un uso migliore o peggiore, e cos\u00ec Odisseo \u00e8 riconosciuto per la sua cicatrice tanto dalla nutrice come dai pastori\n ma non egualmente bene nei due casi, perch\u00e8 i riconoscimenti per segni, mostrati come mezzo per far credere, sono i meno artistici, e cos\u00ec in generale tutti i riconoscimenti effettuati a bella posta\n mentre sono migliori quelli che, come il riconoscimento nella scena del bagno, sorgono inaspettati dalla scena stessa. Una seconda specie di riconoscimenti \u00e8 costituita da quelli combinati dal poeta, e che perci\u00f2 non sono artistici. Cos\u00ec \u00e8 questo il modo con cui Oreste nell'Ifigenia si fa riconoscere\n e infatti mentre Ifigenia si fa riconoscere per l\u2019invio della lettera, invece Oreste parla in un modo che \u00e8 piuttosto voluto dal poeta che suggerito dalla necessit\u00e0 della favola. E per questa ragione il suo riconoscimento cade quasi nello stesso difetto che presentano i riconoscimenti artificiali per segni, perch\u00e8 sarebbe stato eguale che Oreste avesse portato su di s\u00e8 certi segni. E riconoscimento affine \u00e8 quello della \u00abvoce della spola\u00bb, nel Tereo di Sofocle. La terza specie di riconoscimento \u00e8 quella per la me-moria, per le impressioni che si manifestano alla vista di "
    },
    {
      "frammento": "1455a",
      "testo": "qualche cosa, come avviene nei Cipri di Diceogene, in cui l\u2019eroe alla vista del quadro diede in pianto\n e nella narrazione di Alcinoo, in cui Ulisse, all\u2019udire il suono della cetra, si ricord\u00f2 e pianse, e per queste manifestazioni entrambi furono riconosciuti. La quarta specie di riconoscimento \u00e8 quella per sillogismo, come avviene nelle Coeforesi dopo questo ragionamento: qualche persona che mi somiglia \u00e8 venuta, ma nessuno mi somiglia tranne Oreste, Oreste dunque \u00e8 venuto. Riconoscimento per sillogismo \u00e8 pure quello del sofista Poliido intorno ad Ifigenia, dove \u00e8 naturale che Oreste cos\u00ec ragionasse: mia sorella fu data in sacrificio, ed ora anche a me tocca di essere immolato. Altro esempio \u00e8 il riconoscimento nel Tideo di Teodette dopo questo ragionamento: io pure, venuto per salvare mio figlio, ho trovata la mia rovina. Altro esempio \u00e8 nelle Finidi, dove le donne, nel vedere il luogo dove erano state esposte, compresero il loro destino cos\u00ec ragionando: Poich\u00e9 siamo state qui esposte, qui \u00e8 stato destinato che noi morissimo. Ma vi \u00e8 un riconoscimento combinato con un paralogismo da parte degli spettatori, quale si vede in Odisseo falso messaggero. Infatti che Odisseo solo sappia tendere l'arco e nessuno tranne che lui, questo \u00e8 ci\u00f2 che \u00e8 stato inventato dal poeta, ed \u00e8 la sua ipotesi, (anche se Odisseo diceva che avrebbe riconosciuto l\u2019arco che non aveva visto) e invece fare avvenire il riconoscimento per il riconoscimento dell\u2019arco, questo \u00e8 un paralogismo. Ma fra tutti i riconoscimenti, migliori sono quelli che derivano dal corso stesso degli eventi, e in cui perci\u00f2 la sorpresa per il riconoscimento sorge da fatti del tutto naturali, come avviene, per esempio, nell'Edipo di Sofocle e nell'Ifigenia, perch\u00e8 che essa volesse inviare quella lettera \u00e8 cosa del tutto verosimile. Essi soltanto, infatti, non hanno bisogno di ricorrere, per venire effettuati, ad artifici del poeta e a collane. Vengono poi i riconoscimenti per siilogismo. Il poeta tragico deve poi, quando combina le sue favole e fa parlare i suoi personaggi, porsi sempre innanzi agli occhi, quanto meglio gli sia possibile, ci\u00f2 che vien componendo, perch\u00e8 in tale modo egli vedr\u00e0 chiaramente ogni particolare della situazione, come se si trovasse presente allo svolgimento dei fatti, e avvertir\u00e0 ogni possibile contraddizione. E che si debba fare cos\u00ec lo mostra il biasimo in cui incorse Carcino. Infatti il suo Amfiarao usciva fuori dal tempio, ci\u00f2 che sfugg\u00ec al poeta che non seppe guardare come uno spettatore\n ma il lavoro, posto sulle scene, cadde, perch\u00e8 gli spettatori vennero urtati dalla contraddizione. D\u2019altra parte il poeta tragico dovrebbe pure cercare di riprodurre in se stesso, come meglio possa, gli atteggiamenti e i gesti dei suoi personaggi, perch\u00e8 pi\u00f9 efficaci di tutti sono quei poeti che, movendo da una disposizione naturale eguale a quella dei loro personaggi, ne vivono i sentimenti, perch\u00e8 chi ha l\u2019animo in tempesta, e chi \u00e8 adirato esprimono nel modo pi\u00f9 efficace la tempesta dell\u2019animo e l\u2019ira. E perci\u00f2 il poetare \u00e8 proprio o di natura felicemente dotata o di temperamenti esaltati, perch\u00e8 i primi sono flessibili ad assumer vari caratteri, i secondi son pronti a farsi trascinar dall\u2019estro. E ancora necessario che il poeta tragico si proponga dapprima nelle linee generali gli argomenti dei suoi lavori, siano essi stati gi\u00e0 trattati da altri o inventati da lui, e che in seguito passi a disegnare i vari episodi e ad estenderli convenientemente. Che cosa intenda per tale trattazione nelle linee generali si pu\u00f2 mostrare nel seguente modo con l\u2019argomento di Ifigenia. Una giovinetta che, mentre stava per essere offerta in sacrificio, era stata misteriosamente sottratta ai suoi sacrificatori e portata in terra straniera, dove era legge che i forestieri fossero sacrificati agli dei, ottenne ivi questo ufficio sacerdotale. Dopo qualche tempo avvenne a suo fratello di capitare in quella terra. (Che l\u2019ordine di venire in questo luogo gli sia venuto dal dio, con quale intenzione il dio abbia fatto ci\u00f2, per quale fine egli fosse venuto, tutto ci\u00f2 non fa parte della considerazione generale della favola). Per\u00f2, appena giunto, egli venne catturato\n ma mentre stava per essere offerto in sacrificio, fu riconosciuto, o secondo il modo immaginato da Euripide, o secondo quello di Poliido, per cui Oreste dice molto opportunamente: non solo a mia sorella, ma a me pure doveva toccare di esser sacrificato\n e da ci\u00f2 la sua salvezza. Ci\u00f2 fatto, e applicati i nomi, si pu\u00f2 passare alla composizione degli episodi. Questi per\u00f2 debbono avere intima connessione con l\u2019azione fondamentale, come, nel caso del personaggio Oreste, l\u2019episodio della follia che lo fece catturare, e quello della sua salvezza per mezzo della purificazione. Nella tragedia gli episodi debbono essere brevi, al contrario dell\u2019epopea che ha invece per essi una maggiore estensione. Non lungo infatti \u00e8 l\u2019argomento centrale dell\u2019Odissea. Un uomo ha errato per molti anni in paesi stranieri, sempre tenuto d\u2019occhio da Poseidone, essendo rimasto solo. Intanto le faccende di casa sua cos\u00ec vanno, che le sostanze gli vengono dissipate dai pretendenti, e il figlio ha insidiata la vita. Ma finalmente, dopo aver sofferta ogni tempesta, ritorna in patria e dopo essersi fatto riconoscere da alcune persone, assalta i nemici, se stesso salva, gli avversari distrugge. Ecco l\u2019argomento centrale dell\u2019Odissea, il resto sono episodi. In ogni tragedia parte di essa \u00e8 il nodo, parte lo scioglimento\n quei casi che son fuori dell\u2019azione rappresentata "
    },
    {
      "frammento": "1455b",
      "testo": "e spesso anche parte delle azioni rappresentate, sono il nodo, tutto il resto lo scioglimento. Chiamo dunque nodo tutta quella parte di una tragedia che va dal suo principio a quella parte che segna il passaggio o verso la felicit\u00e0 o verso l\u2019infelicit\u00e0\n scioglimento quella parte che va dall\u2019inizio del cambiamento della situazione sino alla fine. E cos\u00ec nel Linceo di Teodette costituiscono il nodo di questa tragedia tutti gli avvenimenti precedenti la cattura del figlio e quella dei genitori\n la parte che va dalla condanna a morte sino alla fine \u00e8 lo scioglimento.Vi sono poi quattro tipi di tragedie (come quattro sono le parti di essa di cui abbiamo parlato): la tragedia complessa, che tutta si fonda sulla peripezia e sul riconoscimento\n la catastrofica, come le tragedie che trattano di Aiace e di Issione\n la tragedia di carattere, come le Ftiotidi e il"
    },
    {
      "frammento": "1456a",
      "testo": "Pelea\n in quarto luogo vi \u00e8 la tragedia semplice come le F\u00f3rcidi, il Prometeo, e quante avvengono nell\u2019Ade. Certamente ogni poeta dovrebbe cercare di ottenere tutti i tipi che ogni tragedia pu\u00f2 avere, o almeno i pi\u00f9 importanti, date specialmente le critiche che oggi si fanno ai poeti, per il fatto che, siccome si sono avuti eccellenti poeti per ciascuna parte della tragedia, si pretende che un poeta solo debba superare i pregi specifici di ciascun altro. Ma \u00e8 giusto dire che, meglio di ogni altra parte, \u00e8 la favola che stabilisce l\u2019eguaglianza o la differenza di una tragedia ad un\u2019altra, che sono eguali quando siano tali il nodo e lo scioglimento. Molti invece, abili a combinare i nodi, li sciogliono malamente, mentre invece si debbono accordare entrambe queste doti. Bisogna poi tener presente ci\u00f2 che abbiamo detto pi\u00f9 volte, e non fare una tragedia come se fosse una composizione epica (chiamo composizione epica quella che contiene pi\u00f9 azioni), come nel caso in cui un poeta prendesse per oggetto tutto l\u2019argomento dell'Iliade. Nell\u2019epica invece l\u2019estensione, che \u00e8 propria di tal genere di poesia, permette alle sue parti di assumere quello sviluppo che \u00e8 ad esse conveniente, mentre nelle composizioni drammatiche il risultato delude ci\u00f2 che il poeta si aspettava. E ci\u00f2 ben mostrano tutti quei poeti, che vollero racchiudere in una sola tragedia l\u2019intero argomento della rovina di Troia, piuttosto che una sola parte, come fece Euripide, o tutta la storia di Niobe, in modo diverso da come fece Eschilo, i quali poeti o hanno fatto fiasco addirittura, o si sono trovati male nei concorsi, perch\u00e8 lo stesso Agatone cadde per questo solo difetto. Invece, sia nelle favole con peripezia, sia in quelle semplici, i poeti possono ottenere l\u2019effetto a cui mirano per mezzo della sorpresa, come nel caso in cui un uomo astuto, ma malvagio, come Sisifo, venga ingannato, o quando un coraggioso, ma ingiusto, venga abbattuto, situazioni codeste quanto mai tragiche e conformi al sentire umano. Anche questi casi \u00e8 verosimile che accadano \n \u00e8 verosimile, come dice Agatone, che accadano anche molte cose oltre ogni verosimiglianza. Anche il coro deve essere incluso nella tragedia come uno dei personaggi, deve essere una parte essenziale del tutto, e partecipare all\u2019azione al modo che usa Sofoclee non come fa Euripide. Invece nei poeti posteriori ad Euripide le parti cantate tanto appartengono all\u2019azione della tragedia in cui si trovano, quanto ad ogni altra\n e perci\u00f2, dopo che Agatone diede per primo questo esempio, \u00e8 venuto l\u2019uso di cantare intermezzi nelle tragedie. Per\u00f2 qual\u2019\u00e8 la differenza fra l\u2019introdurre canti di intermezzo in una tragedia e l\u2019introdurre, da una tragedia in un\u2019altra, o un discorso o un intero episodio? Rimangono ora a trattare l\u2019elocuzione e il pensiero, perch\u00e8 delle altre parti della tragedia abbiamo gi\u00e0 parlato. Ma ci\u00f2 che riguarda il pensiero trova il suo posto naturale nel campo della retorica, perch\u00e8 questo argomento \u00e8 piuttosto di dominio di questa indagine. Appartiene al pensiero tutto quanto vien fornito dalla parola, e ne sono parti il dimostrare e il confutare, il suscitare emozioni come la piet\u00e0, il terrore, l\u2019ira e altre tali, e ancora"
    },
    {
      "frammento": "1456b",
      "testo": "l\u2019ingrandire e il diminuire. E poi evidente che quando, per produrre i sentimenti della piet\u00e0 e del terrore, l\u2019ingrandimento di certe impressioni, l\u2019accettazione di qualche cosa come verosimile, ci serviamo solo dell\u2019azione, bisogna usare gli stessi principii della parola. Solo vi \u00e8 questa differenza, che in quest\u2019ultimo caso gli effetti precedenti debbono prodursi con la sola azione, senza spiegazioni verbali, mentre nel primo caso essi debbono essere prodotti da colui che parla\n perch\u00e8 a che gioverebbe l\u2019opera dell\u2019oratore se le cose apparissero piacevoli da per s\u00e8 sole, indipendentemente dal discorso? Ma per venire alle questioni che si possono fare intorno al linguaggio, una parte di queste ricerche \u00e8 costituita dai modi dell\u2019elocuzione, conoscere i quali \u00e8 proprio della declamazione e di chi faccia professione di quest\u2019arte, che consiste nel sapere come si rende un comando, o una preghiera, o una esposizione, o una minaccia, una domanda, una risposta o altre cose di simil genere. Perci\u00f2 nessun biasimo, che possa essere accolto seriamente, pu\u00f2 venir mosso contro un poeta per il fatto che egli conosca o ignori queste cose. E davvero, chi potrebbe credere che Omero sia caduto nella colpa di cui lo biasima Protagora, per il fatto che egli nell'Iliade col dire: \u00abl\u2019ira canta, o dea\u00bb, avrebbe rivolto un comando, credendo invece di esprimere una preghiera? Infatti, dice Protagora, dire di fare o di non fare una cosa \u00e8 un comando. Si tralasci dunque questo soggetto perch\u00e8 estraneo alla Poetica. Di tutto quanto il linguaggio le parti sono queste: lettera, sillaba, legame, nome, verbo, (articolo), flessione, discorso. La lettera \u00e8 una voce indivisibile, non per\u00f2 qualunque voce, ma solo quella da cui pu\u00f2 derivare una voce intelligibile, e infatti voci indivisibili sono proprie degli animali, ma nessuna di queste io chiamo lettera. Le lettere poi si dividono in vocali, semivocali, mute. Vocale \u00e8 quella lettera che ha un suono che viene udito da solo e senza incontro\n semivocale \u00e8 quella lettera he ha un suono prodotto per l'incontro della lingua e delle labbra e che viene udito da solo, come il \u03a3 e il P\n muta, come il T o il \u0394, \u00e8 quella lettera che ha bisogno dell\u2019incontro della lingua o delle labbra, ma che diventa udibile solo se si unisce con una vocale o semivocale. Le lettere poi di ciascun gruppo differiscono fra loro per la forma che prende la bocca nella pronuncia, per il luogo della bocca in cui sono prodotte, per essere aspirate, tenui, per essere lunghe, brevi, e ancora per l\u2019accento acuto, grave, medio. La sillaba \u00e8 una voce priva di significato proprio, e costituita da una muta e da una lettera che ha un proprio suono\n e infatti le due lettere T P costituiscono sillaba sia con A, sia senza A, come nella sillaba T P A. Ma la ricerca particolareggiata di ciascuna di queste differenze appartiene alla metrica. Il collegamento pu\u00f2 essere o una voce non significativa che non impedisce e neppure produce che da pi\u00f9 voci "
    },
    {
      "frammento": "1457a",
      "testo": "significative se ne formi una sola, destinata per sua natura a stare o agli estremi o nel mezzo, ma che non pu\u00f2 stare in principio di una proposizione, se questa sta a s\u00e8 come \u03bc\u1f73\u03c5, \u03ae\u03c4\u03b1, \u03b4\u1f73. Oppure collegamento \u00e8 una voce non significativa, che ha per funzione di produrre una sola voce significativa da pi\u00f9 di una voce significativa, come \u1f70\u03bc\u03c6\u1f77, \u03c0\u03b5\u03c1\u03af, e simili\n o \u00e8 un suono non significativo che indica il principio, il termine, o la divisione di un discorso. II nome \u00e8 una voce significativa composta che non contiene alcuna determinazione di tempo, e di cui nessuna parte, come parte del tutto, \u00e8 significativa di per se stessa\n e infatti nei nomi doppi non ci serviamo delle loro parti come se avessero un significato prese separatamente, e cos\u00ec nel nome Teodoro (\u03f4\u03b5\u03bf\u1f78\u03ce\u03c1\u1ff3), la parte doro (\u03c4\u1f78 \u03b5\u1ff6\u03c1\u03bf\u03bd), non ha significato. Il verbo \u00e8 una voce composta significativa che esprime il tempo, e le cui parti, come nel caso del nome, non contengono, staccate dal tutto, alcun significato. E infatti i nomi uomo, bianco, non esprimono il tempo, ma le voci verbali: va, \u00e8 andato, esprimono la prima il tempo presente, la seconda il passato. La flessione appartiene tanto al nome quanto al verbo, ed essa esprime o rapporti di casi come di questo, a questo, o simili altri rapporti\n o il singolare e il plurale come uomini o uomo\n o i modi della recitazione come interrogazione, o comando\n e infatti: and\u00f2?, va, sono flessioni del verbo secondo quest\u2019ultima specie. Il discorso \u00e8 una voce composta significativa, di cui alcune parti, prese per se stesse, sono significative (perch\u00e8 non tutti i discorsi sono composti di nomi e di verbi, ma pu\u00f2 esservi anche un discorso senza verbo, come, per esempio, la definizione di uomo , per quanto esso deve sempre contenere qualche parte significativa). Esempio di parte significativa \u00e8 il nome Cleone, nel discorso \u00abCleone cammina\u00bb. Un discorso pu\u00f2 avere unit\u00e0 in doppio modo: o perch\u00e8 indica una cosa sola, o per il legame che unifica molte cose facendole una. E cos\u00ec, per esempio, l\u2019Iliade \u00e8 una per il legame che unisce le varie parti\n la definizione di uomo perch\u00e8 si riferisce ad un solo oggetto. Vi sono due specie di nomi: semplici e doppi\n e semplici chiamo quelli che non sono costituiti da parti significative, come la parola \u03b3\u1fc6 (terra), tutti gli altri doppi. Questi ultimi poi o sono composti da una parte non significativa e da una significativa, o da parti entrambe significative (si noti per\u00f2 che il carattere di essere o non essere significative non appartiene alle parti considerate entro il nome). Vi sono poi anche nomi tripli, quadrupli, multipli, come parecchi dei nomi foggiati dai Massalioti: Ermocaicoxanto. Ciascun nome poi o \u00e8 parola di uso comune, o straniera, o metafora, o parola ornata, o inventata, o allungata, o accorciata, o alterata. Chiamo nome di uso comune quello di cui si serve"
    },
    {
      "frammento": "1457b",
      "testo": "ordinariamente ciascuno di noi, straniero quello di cui si servono altri, e perci\u00f2 \u00e8 chiaro che lo stesso nome pu\u00f2 essere insieme straniero e di uso comune\n naturalmente non per le stesse persone. E cos\u00ec siginoti \u00e8 per i Cipri nome di uso comune, per noi straniero\n dora (lancia) \u00e8 per noi nome di uso comune, per i Cipri straniero. La metafora consiste nel trasportare ad una cosa il nome di un\u2019altra, o alla specie dal genere, o al genere dalla specie, o alla specie da un\u2019altra, o per analogia. Un trasporto alla specie dal genere si ha, per esempio, nella proposizione: \u00abQui la mia nave si \u00e8 fermata\u00bb, e infatti essere ancorato \u00e8 una specie del fermarsi. Un trasporto al genere dalla specie \u00e8 nella proposizione: \u00abVeramente Odisseo ha compiute mille e mille ottime imprese \u00bb, perch\u00e8 mille e mille sta per molte, e il poeta si serve di questa parola invece di molte. \u00abAttingendo l\u2019anima col bronzo\u00bb e \u00abtagliando con la coppa di bronzo \u00bb, sono due esempi di trasporto da una specie all\u2019altra. Nel primo esempio il poeta ha usato, al posto della parola tagliare, attingere, nel secondo, al posto di attingere, tagliare\n entrambe queste parole poi sono specificazioni di toglier via. Dico poi che si verifica l\u2019analogia quando il secondo termine sta col primo in un rapporto eguale a quello dei quarto col terzo, perch\u00e8 in tal caso al secondo termine si potr\u00e0 sostituire il quarto, e al quarto il secondo. In molti casi poi i poeti aggiungono il termine in rapporto al quale sta quello proprio che \u00e8 sostituito dalla metafora. E cos\u00ec, per esempio, la coppa sta a Dioniso come lo scudo sta a Marte\n e dunque si dir\u00e0 la coppa scudo di Dioniso, e lo scudo coppa di Marte. Oppure la vecchiaia sta alla vita come la sera al giorno, e perci\u00f2 la sera si chiamer\u00e0 vecchiaia del giorno, o, come Empedocle, anche la vecchiaia sera della vita, o tramonto della vita. Talvolta manca qualcuno dei quattro nomi in relazione d\u2019analogia, ma tuttavia si far\u00e0 egualmente la metafora. E cos\u00ec, per esempio, gettare il seme si dice seminare\n ma il verbo \u00abgettare la luce dal sole\u00bb manca di un proprio nome\n ma questa azione ha lo stesso rapporto col sole che il se-minare in riguardo al seme, e perci\u00f2 si dir\u00e0: \u00abseminando la fiamma prodotta dal dio\u00bb. Vi \u00e8 poi un altro modo di usare questa specie di metafora, col far uso del nome metaforico, togliendogli per\u00f2 qualcuna delle qualit\u00e0 sue proprie, come nel caso in cui qualcuno chiamasse lo scudo coppa, non per\u00f2 di Marte, ma senza vino. Nome inventato poi \u00e8 quello che non \u00e8 stato adoperato da nessuno, ma che ha stabilito lo stesso poeta, perch\u00e8 pare che vi siano alcune parole di questa classe, come ernugas invece di corna e ar\u00e8tera per sacerdote. Vi sono poi nomi allungati o accorciati\n nel primo caso il nome ha una vocale pi\u00f9 lunga della consueta o una "
    },
    {
      "frammento": "1458a",
      "testo": "sillaba aggiunta\n nel secondo \u00e8 stata tolta una parte di essa. Lungo \u00e8, per esempio, \u03c0\u1f79\u03bb\u03b7\u03bf\u03b6 invece di \u03c0\u1f79\u03bb\u03b5\u03c9\u03b6, e \u03a0\u03b7\u03bb\u03b7\u03b1\u03ac\u03be\u03b5\u03c9 per nome accorciato \u00e8, per esempio, \u03f0\u03c1\u03c4, \u03be\u1ff6 e \u1f45\u03d5 in \u03bc\u1f77\u03f0 \u03b3\u1f77\u03bd\u03b5\u03c4\u03b1 \u1f00\u03bc\u03c6\u03bf\u03c4\u03ad\u03c1\u03c9\u03bd \u1f45\u03c6. Si ha poi un vocabolo alterato quando una parte del vocabolo ordinario viene conservata, un\u2019altra trasformata, come dexiter\u00f3n invece di dexi\u00f3n, nella frase \u00ab nella mammella destra \u00bb. I nomi in se stessi poi sono o maschili, o femminili, o di genere intermedio: maschili quelli che terminano in N o P (o in \u03db), o con ogni lettera composta con \u03db (due sono le consonanti di tale tipo: \u03c6 e \u03b6)\n femminili quelli che terminano in vocali sempre lunghe come \u03b7, \u03c9 o per la vocale allungata a\n e cos\u00ec la somma delle terminazioni maschili e delle femminili viene ad essere eguale, perch\u00e8 le terminazioni \u03be e \u03d5 sono una medesima cosa (con il \u03db). Nessun nome poi termina in consonante muta, n\u00e8 in vocale breve. Tre soli nomi terminano in \u03b1: \u03bc\u03ad\u03bb\u03b9, \u03c7\u03cc\u03bc\u03bc\u03b9, \u03c0\u03ad\u03c0\u03b5\u03c1\u03b9. Cinque nomi terminano in \u03c5: \u03c4\u00f2 \u03c0\u1ff6\u03c5, \u03c4\u00f2 \u03bd\u1fb6\u03c0\u03c5, \u03c4\u00f2 \u03b3\u00f2\u03bd\u03c5, \u03c4\u00f2 \u03c3\u00f2\u03c1\u03c5, \u03c4\u00f2 \u1f05\u03c3\u03c4\u03c5. I nomi di genere intermedio escono in queste termina-zioni e in N, P, e in \u03a3. Pregio del linguaggio \u00e8 la chiarezza che non cada nel pedestre \n e certo chiarissima ma pedestre \u00e8 l\u2019elocuzione costituita da nomi di uso comune, come le composizioni di Cleofonte e di Stenelo. Invece la poesia che fa uso di vocaboli peregrini \u00e8 elevata e si allontana dal linguaggio ordinario, e dico peregrina l\u2019elocuzione costituita da vocaboli stranieri, metaforici, allungati, e in generale da ogni vocabolo che non sia di uso comune. Per\u00f2 un linguaggio che sia composto solo da vocaboli di questo genere o sar\u00e0 enimmatico o barbaro\n enimmatico se composto di sole metafore, se di vocaboli stranieri barbaro. Perch\u00e8 questa \u00e8 la caratteristica de H\u2019enimma: dir cose vere col mettere assieme delle assurdit\u00e0, e questo si ottiene, non con l\u2019unire nomi di significato proprio, ma con l\u2019usare invece delle metafore, come nel verso: \u00ab Io vidi un che col foco. Un bronzo sulle spalle gli appiccava\u00bb e altri simili esempi. Barbaro poi \u00e8 il linguaggio composto di nomi stranieri.Occorre piuttosto, per ottenere un buon linguaggio, fare come una mescolanza di tutte quante le specie dei vocaboli, perch\u00e8 le parole straniere, le metafore, le parole ornate, e tutte le altre specie di nomi di cui abbiamo par-lato, renderanno l\u2019espressione non ordinaria n\u00e8 pedestre, mentre i nomi dell\u2019uso comune le conferiranno chiarezza."
    },
    {
      "frammento": "1458b",
      "testo": "Ma gli allungamenti, gli accorciamenti, e le alterazioni dei nomi contribuiscono principalmente sia alla chiarezza come alla elevatezza del dire, perch\u00e8 quello che c\u2019\u00e8 in essi di di-verso dai vocaboli comuni segna un distacco dal linguaggio abituale e produce perci\u00f2 l\u2019elevatezza del dire, mentre, per quella parte del linguaggio abituale che c\u2019\u00e8 in essi, ci sar\u00e0 la chiarezza. Hanno perci\u00f2 torto quelli che criticano l\u2019uso di tale libert\u00e0 e si fanno beffe del poeta, per la ragione che verrebbe ad esser cosa facile la poesia, se fosse per-messo allungare a piacere le parole, libert\u00e0 criticata da Euclide il vecchio che la satireggiava contraffacendo questo linguaggio : \u2019E\u03c0\u03b9\u03c7\u03ac\u03c1\u03b7\u03bd \u03b5\u03af\u03b5o\u03bd M\u03b1\u03c1\u03b1\u03b8\u1ff6\u03bd\u03ac\u03c3\u03b5 \u03b2\u03b1\u03c3\u03af\u03b6o\u03bd\u03c4\u03b1\n e O\u03c5\u03f0 \u1f05\u03bd \u03b3' \u1f72\u03c1\u03ac\u03bc\u03b5\u03bdo\u03c5 \u03c4\u00f2\u03bd \u1f72\u03f0\u03b5\u03af\u03bdo\u03c5 \u1f72\u03bb\u03bb\u1f72\u03b2o\u03c1o\u03bd. Certo quando ci si serva troppo marcatamente di questi modi, si cade nel ridicolo, e d\u2019altra parte la misura \u00e8 dote richiesta anche per le altre parti del discorso, perch\u00e8 anche delle metafore, delle parole straniere, e di tutte le altre specie di nomi, chi se ne servisse in modo inopportuno arriverebbe allo stesso risultato di chi se ne serva di proposito, per muovere il riso. Ma quanto invece sia differente l\u2019uso moderato si pu\u00f2 ben vedere nella poesia epica, inserendo nei versi vocaboli dell\u2019uso comune. E anche per le parole straniere, per le metafore, o per le altre specie di nomi peregrini si pu\u00f2 vedere che noi diciamo il vero, ove si sostituissero ad esse dei nomi di uso comune. E, per esempio, Eschilo ed Euripide hanno composto uno stesso verso giambico, ma Euripide mut\u00f2 un solo vocabolo, mise una parola rara al posto di un vocabolo dell\u2019uso comune, e ci diede cos\u00ec un bel verso, mentre quello di Eschilo \u00e8 mediocre. Nel Filottete infatti Eschilo aveva detto: \u00abUlcera che mangi la carne del mio piede\u00bb Euripide a mangi sostitu\u00ec banchetti. E in questi versi: \u00abEd una minutaglia e soffio d\u2019uomo E ripugnante, ecco chi me.... se alcuno sostituisse i vocaboli di uso comune, si avrebbe: < Ed io che piccol sono, e debole E deforme....in quest\u2019altro: \u00abE un volgare sgabel ponendo gi\u00f9 E un pochetto di tavol\u00bb con la sostituzione si avrebbe: < E un cattivo sgabel ponendo gi\u00f9 Ed un piccolo tavol. E invece delle rive \u00abrimbombano\u00bb, le rive gridano\u00bb. Arifrade, d\u2019altra parte, metteva in caricatura i tragici, perch\u00e8 questi si servono di espressioni che nessuno userebbe nella lingua parlata, come, per esempio, \u00abdalle case via\u00bb, per \u00abvia dalle case\u00bb, e \u00abte da\u00bb e non \u00abda te\u00bb e \u1f10\u03b3\u1f7c \u03b4\u03ad \u03bd\u03b9\u03bd (e non \u1f10\u03b3\u1f7c \u03b4\u1f72 \u03b1\u1f50\u03c4\u03cc\u03bd), e \u00abad Achille intorno\u00bb invece di \u00ab intorno ad Achille \u00bb. Ma l\u2019uso di queste espressioni, proprio perch\u00e8 esse non si trovano nel linguaggio "
    },
    {
      "frammento": "1459a",
      "testo": "comune, d\u00e0 allo stile la sua elevatezza, ci\u00f2 che Arifrade non ha visto. Perci\u00f2 l\u2019uso opportuno di ciascuna delle specie di nomi di cui abbiamo parlato, dei nomi doppi e delle parole straniere, ha grande importanza\n ma maggior valore hanno le metafore perch\u00e8 esse non possono apprendersi dagli altri e rivelano l\u2019originalit\u00e0 dell\u2019ingegno\n e infatti saper trovare buone metafore significa cogliere le somiglianze fra le cose. Fra i vari nomi poi, quelli doppi sono pi\u00f9 adatti per i ditirambi, i vocaboli stranieri per i versi eroici, le metafore per i trimetri giambici. Nei versi eroici per\u00f2 sono utilizzabili tutte quante le specie dei vocaboli\n invece nei trimetri giambici, per il fatto che in essi \u00e8 specialmente imitato il linguaggio ordinario, servono meglio quei nomi che ognuno adopera nella conversazione ordinaria, e cio\u00e8 i vocaboli di uso comune, le metafore, le parole ornate. Ma intorno alla tragedia e all\u2019imitazione che si compie per mezzo dell\u2019azione, basti quel che si \u00e8 detto. Ed ora, venendo a trattare di quell\u2019imitazione che \u00e8 narrativa e che ha per mezzo il verso, \u00e8 chiaro che la favola di questo genere deve avere struttura drammatica, come quella della tragedia, ed essere costituita da un\u2019azione intera e compiuta, che abbia principio, mezzo, fine, affinch\u00e8 essa, una e completa come un organismo vivente, possa produrre quel diletto che le appartiene. Ed \u00e8 ancora manifesto che la struttura della poesia epica non pu\u00f2 essere uguale a quella delle narrazioni storiche, che sono costrette ad esporre non un\u2019unica azione ma un periodo di tempo, con tutti gli eventi che accaddero in esso ad uno o pi\u00f9 personaggi, ciascuno dei quali sta rispetto a tutti gli altri cos\u00ec come capit\u00f2. E infatti si svolsero contemporaneamente la battaglia navale di Salamina e la sconfitta dei Cartaginesi in Sicilia, senza che per nulla esse tendessero insieme allo stesso risultatole d\u2019altra parte talora avviene che in tempi immediatamente successivi un fatto segua ad un altro, senza che da entrambi sorga un unico effetto. Eppure la maggior parte dei poeti seguono quest\u2019ultimo pro-cedimento. E perci\u00f2, come abbiamo gi\u00e0 detto, anche per questo riguardo Omero sembra elevarsi meravigliosamente su tutti gli altri poeti, perch\u00e8 non volle poetare, bench\u00e9 avesse un principio e una fine, tutta quanta la guerra di Troia (dato che l\u2019argomento sarebbe riuscito troppo vasto e tale da non potere essere tutto colto nel suo insieme)\n mentre d\u2019altra parte, se pure avesse avuto una misurata estensione, sarebbe stata troppo complessa per la variet\u00e0 degli eventi. E dunque Omero da tutti questi eventi stacc\u00f2 una parte che avesse unit\u00e0, e di molte delle altre si serv\u00ec come episodi, e cos\u00ec col catalogo delle navi e con gli altri episodi rese variata la sua poesia. Ma gli altri poeti hanno preso come loro oggetto una persona, un periodo di tempo, un\u2019unica azione ma con molte parti, come l\u2019autore"
    },
    {
      "frammento": "1459b",
      "testo": "delle Ciprie e della Piccola Iliade. E perci\u00f2 dall\u2019Iliade e dall\u2019Odissea, da ciascuna di esse si pu\u00f2 ricavare una tragedia sola, o due tutt\u2019al pi\u00f9, molte invece dalle Ciprie, e dalla Piccola Iliade pi\u00f9 di otto, come- il Giudizio delle Armi, Filottete, Neottolemo, Euripilo, Odisseo mendico, le Donne di Sporta, la Distruzione di Troia e la Partenza delle Navi, Sinone e le Troiane. L\u2019epopea deve presentare inoltre gli stessi tipi delta tragedia, ed essere perci\u00f2 o semplice, o complessa, o di carattere, o catastrofica, ed anche le sue parti, ove si tolgano la musica e lo spettacolo scenico, saranno le stesse di quelle della tragedia. E infatti nella poesia epica son pure necessarie peripezie, riconoscimenti, catastrofi, come anche la bellezza del pensiero e della lingua. Cose tutte codeste di cui Omero si \u00e8 servito per primo e con grande maestria. Infatti entrambi i suoi poemi sono cos\u00ec costituiti che l'Iliade \u00e8 semplice e catastrofica, l'Odissea complessa (dappertutto vi sono riconoscimenti) e di carattere\n e a ci\u00f2 si aggiunga che essi per pensiero e per lingua superano ogni altra poesia. L\u2019epopea per\u00f2 differisce dalla tragedia per la lunghezza della composizione e per il metro. In quanto alla lunghezza limite giusto \u00e8 quello che abbiamo gi\u00e0 stabilito, per cui si dovrebbero poter vedere insieme principio e fine della composizione. Per raggiungere codesto limite i poemi epici dovrebbero per\u00f2 avere una struttura meno vasta di quella degli antichi poemi, e raggiungere l\u2019estensione che hanno tutte assieme le tragedie che vengono rappresentate in un solo spettacolo. Per accrescere la sua estensione la poesia epica possiede per\u00f2 una importante risorsa, perch\u00e8 nella tragedia non \u00e8 possibile rappresentare molte parti di azione che avvengano nello stesso tempo, ma quella sola parte che si svolge sulla scena, e che \u00e8 rappresentata dagli attori. Nell\u2019epopea in-vece, per essere essa narrazione, possono essere presentate molte azioni che si sono effettuate nello stesso tempo, e da esse, quando siano legate all\u2019azione principale, viene accresciuta la maest\u00e0 della poesia. Il poema epico perci\u00f2 possiede questo vantaggio che lo rende grandioso, gli permette di variare l\u2019interesse del lettore, e di arricchir la materia con svariati episodi, mentre l\u2019uniformit\u00e0, che presto sazia, fa cascare tante tragedie. In quanto al metro da usare, l\u2019esperienza ha provato che il verso eroico \u00e8 il solo che sia adatto all\u2019epopea\n e infatti se qualcuno volesse comporre qualche poema epico, o in metro diverso dall\u2019eroico o servendosi di varii metri, risulterebbe subito la sconvenienza del tentativo. E veramente il verso eroico \u00e8 il pi\u00f9 posato e il pi\u00f9 ampio fra tutti, e perci\u00f2 meglio di ogni altro si presta ad accogliere vocaboli rari e metafore, poich\u00e9 anche per questo lato la poesia narrativa supera le altre composizioni. Invece trimetro giambico e tetrametro trocaico sono metri movimentati: quest\u2019ultimo \u00e8 adatto per la danza, il primo per"
    },
    {
      "frammento": "1460a",
      "testo": "l\u2019azione. Se si volessero poi mischiare assieme ogni sorta di versi, come ha fatto Cheremone, la cosa sarebbe ancor pi\u00f9 stravagante, e perci\u00f2 nessuno, per un poema epico di notevole estensione, si \u00e8 servito mai di metro diverso dall\u2019eroico, ma, come abbiamo detto, la natura stessa ha insegnato a scegliere il metro adatto a tale composizione. Omero poi, come per molti altri aspetti \u00e8 degno di lode, lo \u00e8 anche per questo riguardo, perch\u00e8 unico fra i poeti non ignora quale sia il posto del poeta nella sua poesia. Perch\u00e8 il poeta dovrebbe intervenire a parlare egli stesso in persona propria il meno possibile, perch\u00e8, cos\u00ec facendo, non \u00e8 imitatore. Invece gli altri poeti dappertutto intervengono in persona propria a declamare, hanno un campo ristretto di soggetti per la loro imitazione, e raramente si immedesimano in essi. Egli invece, dopo poche parole introduttive, subito mette innanzi un uomo, una donna, o qualche altro personaggio, nessuno dei quali manca delle qualit\u00e0 del carattere, ma tutti hanno carattere. Il meraviglioso, come sappiamo, ha posto essenziale nella tragedia, ma nell\u2019epopea pu\u00f2 esserci anche l\u2019irrazionale, da cui sorge specialmente il meraviglioso, perch\u00e8 in essa non si ha avanti agli occhi il personaggio con la sua azione. E cos\u00ec le azioni che accompagnano l\u2019inseguimento di Ettore \u00abquei soldati che stanno fermi e non inseguono, e Achille che fa cenno col capo\u00bb, farebbero ridere rappresentate sulla scena, mentre tutto ci\u00f2 nell\u2019epopea sfugge. Ma il meraviglioso \u00e8 gradito, come prova il fatto che tutti, nel narrare qualche cosa, vi fanno delle aggiunte per riuscire interessanti. Omero ha pure insegnato agli altri poeti il modo con cui si deve dire ci\u00f2 che \u00e8 falso, e questo modo \u00e8 il paralogismo. Infatti quando l\u2019esistere o il prodursi di un certo fatto porta come conseguenza l\u2019esistere o il prodursi di un secondo fatto, gli uomini son portati a credere che, ove sia il conseguente, debba essere anche l\u2019antecedente, conclusione che \u00e8 falsa. Perci\u00f2 se un certo antecedente \u00e8 falso, ma esista invece un conseguente che c\u2019\u00e8 o si produce sempre quando questo antecedente sia vero, noi uniamo i due fatti, perch\u00e8, dal conoscere che il secondo fatto \u00e8 vero, la nostra mente \u00e8 portata a concludere arbitrariamente che anche il primo \u00e8 vero. Esempio di tale paralogismo \u00e8 la scena del bagno. Si debbono poi preferire le cose impossibili ma credibili alle possibili incredibili \n gli argomenti poetici per\u00f2 non dovrebbero esser costituiti da parti irrazionali, anzi sarebbe preferibile che non ci fosse nulla di irrazionale, o che altrimenti l\u2019irrazionale trovasse posto fuori della effettiva rappresentazione, come l\u2019ignoranza di Edipo sulla morte di Laio\n e non dentro la rappresentazione come la descrizione dei giochi Pitici nell\u2019Elettra, o nei Misii la venuta del personaggio che sta zitto da Tegea sino in Misia. Dire perci\u00f2 che senza l\u2019irrazionale sarebbe distrutta la drammaticit\u00e0 della favola, \u00e8 cosa che fa ridere. In linea generale non si dovrebbero comporre di tali favole, ma se un poeta lo faccia e la cosa paia riuscir pi\u00f9 verosimile, si ammetta pure l\u2019assurdo. E veramente ci\u00f2 che c\u2019\u00e8 di irrazionale nello sbarco di Ulisse \u00e8 chiaro che sarebbe inaccettabile, se fosse stato esposto da un cattivo poeta\n Omero invece ha nascosto questo assurdo con"
    },
    {
      "frammento": "1460b",
      "testo": "i suoi pregi poetici, rendendolo anzi attraente. Bisogna poi dedicare i maggiori sforzi per abbellire il linguaggio, ma in quelle parti che sono prive di azione e che non contengono caratteri e pensieri rilevanti, perch\u00e8 un linguaggio troppo brillante offuscherebbe i caratteri e i pensieri. In quanto poi ai problemi e alle loro soluzioni sar\u00e0 chiaro, a chi guardi cos\u00ec le cose, quante e quali siano le specie di essi. Il poeta \u00e8 un imitatore come il pittore ed ogni altro artista, e perci\u00f2 la sua imitazione deve sempre esser rivolta ad uno di questi tre oggetti: o alle cose quali erano o quali sono, o alle cose quali gli altri dicono che sono o quali sembrano, o alle cose quali dovrebbero essere. Questi oggetti della poesia sono espressi con un linguaggio al quale appartengono parole straniere e metafore, e che sopporta inoltre molte variazioni, che infatti abbiamo permesse ai poeti. Si aggiunga inoltre che il criterio della correttezza in poesia non \u00e8 eguale a quello della politica, e similmente quello di ogni altra arte in confronto della poesia. Gli errori invece che riguardano propriamente la poesia sono di doppia natura: errori che colpiscono la poesia nella sua essenza, errori superficiali. Quando infatti, dati gli oggetti scelti dal poeta, l\u2019imitazione artistica risulti deficiente, abbiamo un errore che \u00e8 intrinseco alla poesia stessa\n quando invece il difetto consiste solo nel non avere concepito rettamente l\u2019oggetto dell\u2019imitazione, come quando si voglia imitare un cavallo che muove contemporaneamente tutte e due le gambe destre, questo difetto non \u00e8 intrinseco alla poesia, come non lo \u00e8 ogni errore che si commetta nei riguardi di un\u2019arte particolare, sia la medicina, sia qualunque altra arte, o quando in generale si sono rappresentate cose impossibili. Le critiche, perci\u00f2, che sono contenute nei problemi, bisogna risolverle considerandole dai punti di vista precedenti. Vediamo anzitutto le critiche che riguardano propriamente la poesia. Il poeta ha rappresentate cose che sono impossibili. Questo \u00e8 s\u00ec un errore, ma la scorrettezza cessa se essa fa raggiungere quello che \u00e8 il fine della poesia (di questo fine abbiamo gi\u00e0 parlato), se in tal modo venga resa pi\u00f9 impressionante o la parte speciale in cui si trova tale impossibile, o qualche altra. Esempio: l\u2019inseguimento di Ettore. Se per\u00f2 era possibile raggiungere pi\u00f9 o meno lo stesso fine, mantenendo il rispetto delle regole proprie alle cose rappresentate, l\u2019errore \u00e8 ingiustificabile, perch\u00e8, in linea di massima, non ci dovrebbe essere, se fosse possibile, nessun errore. Ma poi c\u2019\u00e8 da chiedersi: l\u2019errore commesso \u00e8 di quelli che offendono l\u2019imitazione poetica in se stessa, o consiste in un errore che \u00e8 accidentale alla poesia? Certo commette un minore errore quel poeta che non sappia che la femmina del cervo non ha le corna, che non colui che invece l\u2019ha rappresentata in modo non artistico. Oltre a ci\u00f2, se si accusa il poeta perch\u00e8 egli ha ritratte cose non vere, bisogna rispondere che egli ritraeva forse queste come devono essere, cos\u00ec come Sofocle disse che egli rappresentava gli uomini come devono essere, Euripide, come sono, e questa \u00e8 la giusta soluzione. Se poi le cose rappresentate dal poeta non sono n\u00e8 vere, n\u00e8 migliori, si pu\u00f2 rispondere che rappresentano l\u2019opinione degli uomini, cos\u00ec come le narrazioni intorno agli dei. Forse codeste narrazioni non sono n\u00e8 vere, n\u00e8 belle, e in riguardo ad esse le cose stanno come sembrava a Senofane, ma intanto cos\u00ec pensano gli uomini. Altre cose dette poi dai poeti possono non sembrare"
    },
    {
      "frammento": "1461a",
      "testo": "opportune, eppure corrispondere a ci\u00f2 che avveniva una volta, come ci\u00f2 che si dice intorno alle armi. \u00abDiritti ad essi stavan sui lor calci le lance > Allora vi era quell\u2019usanza, che mantengono ancora oggi gli Illirici. Per decidere poi se ci\u00f2 che un personaggio abbia detto od operato sia bene o male, non bisogna considerare la nobilt\u00e0 o la bassezza della cosa, limitandosi a guardare il pensiero o l\u2019azione da soli, ma bisogna guardare anche al soggetto che ha operato e parlato, e in rapporto a chi, e quando, e in qual modo, e per qual fine, quale quello di raggiungere un maggior bene o di evitare un maggior male. Altre difficolt\u00e0 si debbono risolvere invece col considerare l\u2019effettivo valore dell\u2019espressione, e cos\u00ec in quel luogo: \u00ab i muli dapprima \u00bb, la difficolt\u00e0 si risolve col  considerare questa parola come straniera, perch\u00e8 forse il poeta non intendeva parlar di muli, ma di sentinelle. E di Dolone dicendo: \u00ab brutto egli era nell\u2019aspetto \u00bb, il poeta non vuol dire che il corpo era deforme, ma brutta la faccia \n e infatti i Cretesi dicono: un bell\u2019aspetto, per dire una bella faccia. E in \u00ab mesci pi\u00f9 forte\u00bb, non si deve intendere pi\u00f9 forte come pi\u00f9 puro, come se si trattasse di  ubbriaconi, ma pi\u00f9 presto. Altre parole bisogna intenderle come dette in senso metaforico, come nel verso: \u00abTutti ancora dormian per l\u2019alta notte 1 guerrieri e gli dei \u00bb dove insieme dice: < Volge lo sguardo alle troiane tende, e non ascolta che di tibie la voce e di zampegne e festoso fragor. Qui tutto \u00e8 detto metaforicamente per molti, perch\u00e8 tutto \u00e8 una specie di molti. Anche in \u00ab sola a non tramontare \u00bb sola \u00e8 detto metaforicamente, perch\u00e8 il pi\u00f9 conosciuto \u00e8 solo. Altre difficolt\u00e0 si risolvono con la prosodia, e con essa Ippia di Taso risolveva quel \u00ab gloria a lui daremo \u00bb, e \u00ab parte del qual s\u2019infradicia per pioggia \u00bb. Altri casi si risolvono con la retta interpunzione, come i versi di Empedocle: \u00ab tosto mortali crebbero, cose prima immortali, e pure prima mischiate s\u2019erano \u00bb. Altre volte c\u2019\u00e8 da badare all\u2019ambiguit\u00e0 dell\u2019espressione come in \u00abpi\u00f9 la notte ha trascorse\u00bb dove pi\u00f9 \u00e8 parola ambigua. Ci sono poi le soluzioni che si ricavano dall\u2019uso del linguaggio. Cos\u00ec una mescolanza di vino e di acqua vien chiamata vino, e partendo da questo punto di vista Omero ha detto: < Gambiere di stagno di nuova lavorazione\u00bb. Cos\u00ec quelli che lavorano il ferro vengono chiamati lavoratori in bronzo, e da questo stesso punto di vista \u00e8 stato detto: \u00abGanimede versa il vino a Giove\u00bb, bench\u00e9 gli dei non bevano vino. Quando poi un nome includa un significato contradittorio si deve ricercare quanti significati esso possa avere nella frase in questione, e cos\u00ec nell\u2019espressione: \u00abqui si ferm\u00f2 la lancia di bronzo\u00bb, in quanti modi pu\u00f2 venire inteso il verbo essersi fermato. Questo procedimento di pr\u00e8ndere in considerazione varie possibilit\u00e0 \u00e8 tutto l\u2019opposto del metodo di cui parla Glaucone, che cio\u00e8 alcuni assumono senza ragione un certo presupposto,"
    },
    {
      "frammento": "1461b",
      "testo": "e dopo di aver cos\u00ec arbitrariamente deciso, conchiudono e biasimano quella che \u00e8 una loro immaginazione, come se l'avesse pensata il poeta, ove si trovi, qualcosa che contraddica solo a ci\u00f2 che \u00e8 un loro presupposto. E proprio questo si verifica a proposito di Icario. Si crede che egli sia Lacedemone, e si conchiude perci\u00f2 che \u00e8 strano che, nell\u2019andare a Sparta, Telemaco non si sia incontrato con lui. Ma forse la cosa sta come la dicono i Cefalleni. Essi dicono che Odisseo contrasse nozze fra loro, e che il nome \u00e8 Icadio e non Icario. \u00c8 perci\u00f2 verosimile che questo problema sia nato da un fraintendimento. L\u2019impossibile nella poesia, insomma, si deve giusti-ficare riconducendolo o al meglio, o all\u2019opinione. Nella poesia, infatti, bisogna preferire l\u2019impossibile che riesce persuasivo, al possibile che non persuade. D\u2019altra parte, se si dicesse che \u00e8 impossibile che esistano uomini quali Zeusi li dipinse, si replicher\u00e0 che ci\u00f2 risponde al meglio, perch\u00e8 l\u2019ideale deve dominare. L\u2019irrazionale poi si pu\u00f2 giustificare riconducendolo a ci\u00f2 che gli uomini dicono, ed anche in quest\u2019altro modo, che ci\u00f2 che talora sembra irrazionale non lo \u00e8, perch\u00e8 \u00e8 verosimile che talora accadano cose che non sembrano verosimili. Le espressioni che sembrano contraddittorie bisogna esaminarle con lo stesso metodo che si tiene nelle confutazioni dialettiche, in cui si considera se si tratta della stessa cosa, dello stesso rapporto, nello stesso senso\n ed in modo analogo si dovr\u00e0 vedere se il poeta \u00e8 caduto in contraddizione, o in riguardo a cose che egli abbia dette esplicitamente, o che possano essere legittimamente presupposte da un intelletto normale. Il biasimo di irrazionalit\u00e0 e di malvagit\u00e0 \u00e8 invece giustificato quando il poetasi serva dell\u2019irrazionale, ove non ne abbia necessit\u00e0, come fa Euripide nel caso di Egeo, o della malvagit\u00e0, come quella di Menelao nell\u2019Oreste. Le censure contro la poesia muovono dunque da cinque punti di vista: accuse di aver prodotto rappresentazioni impossibili, o irrazionali, o immorali, o contradittorie, o contro le regole delle arti. Le soluzioni debbono venir ricondotte ai punti di vista che furono indicati e sono dodici. Ed ora si potrebbe porre la questione se sia superiore l\u2019epopea o la tragedia. Se arte migliore \u00e8 la meno materiale, e tale \u00e8 quella che si rivolge ad un pubblico pi\u00f9 elevato, \u00e8 certo poi che quell\u2019arte che imita ogni cosa \u00e8 materiale.' Infatti per la rozzezza del pubblico che non intenderebbe senza le loro aggiunte, gli esecutori si d\u00e0nno ad ogni sorta di movimenti, e cos\u00ec fanno i volgari flautisti che girano attorno a se stessi per imitare il lancio del disco, o tirano a se il corifeo se suonano la Scilla. La tragedia ha dunque il difetto che gli antichi attori attribuivano a quelli della generazione successiva, per cui Minnisco chiamava scimmia Callipide per il suo gestire esagerato\n e tale fama si era procacciata anche Pindaro. Come questi volgari attori stanno in confronto ai primi, in egual rapporto sta l\u2019intera arte drammatica con l\u2019epopea."
    },
    {
      "frammento": "1462a",
      "testo": "E perci\u00f2 dicono che l\u2019epopea si addice ad un pubblico elevato, che non ha bisogno dell\u2019esteriorit\u00e0 dei gesti, la tragedia a persone grossolane, e se dunque \u00e8 materiale, \u00e8 chiaro che \u00e8 inferiore. Ma questa anzitutto non \u00e8 accusa che colpisca l\u2019arte del poeta, ma piuttosto l\u2019arte dell\u2019attore, perch\u00e8 anche nel recitar rapsodie si pu\u00f2 esagerare nei gesti, come Sosistrato, o anche cantando in gare musicali, come Mnasiteo di Opunte. Poi, se noi non riproviamo la danza, neppure tutti quanti i movimenti son da riprovare, ma solo quelli degli attori grossolani, grossolanit\u00e0 biasimata in Callipide, ed ora in attori che pare vogliano imitar le movenze di donne da trivio. E infine la tragedia pu\u00f2 effettuare il suo compito, come l\u2019epopea, anche senza ricorrere a movimenti, perch\u00e8 una tragedia soltanto col leggerla pu\u00f2 svelarci tutte le sue qualit\u00e0. Se dunque per altri aspetti la tragedia \u00e8 superiore all\u2019epopea, questo che le viene biasimato non \u00e8 carattere che le appartiene. Ma la tragedia \u00e8 superiore perch\u00e8 essa contiene tutti gli elementi dell\u2019epopea \u2014 all\u2019occasione pu\u00f2 servirsi infatti anche del metro epico \u2014 e ha di pi\u00f9, parti non indifferenti, lo spettacolo scenico e la musica, che accrescono l\u2019intensit\u00e0 dei diletti che le son propri. Possiede inoltre la vivezza della rappresentazione, che si manifesta sia alla semplice lettura, sia sulle scene, ed ha ancora la superiorit\u00e0, che deriva dal raggiungere il suo fine entro pi\u00f9 brevi limiti, perch\u00e8 ci\u00f2 che \u00e8 pi\u00f9 concentrato riesce pi\u00f9 gradito"
    },
    {
      "frammento": "1462b",
      "testo": "di ci\u00f2 che \u00e8 diluito in un tempo pi\u00f9 lungo\n e si pensi in proposito all\u2019effetto che si avrebbe, ove si volesse rendere l\u2019Edipo di Sofocle in un numero di versi eguale a quello dell\u2019Iliade. L\u2019epopea inoltre ha una minore unit\u00e0  \u2014 come mostra il fatto che da qualunque epopea si possono trarre pi\u00f9 tragedie \u2014 e perci\u00f2 se si volesse comporre un poema su di un\u2019unica favola tragica, ove si volesse riuscir concisi, si avrebbe un poema striminzito, e troppo prolisso invece ove si volesse raggiungere un\u2019opera di lunghezza eguale a quella dei comuni poemi epici. Nel parlare della poesia epica come costituita di molte azioni, penso a poemi come l\u2019Iliade e l\u2019Odissea, che hanno di siffatte parti, e ciascuna con una propria estensione\n bench\u00e9 questi due poemi siano costruiti in modo quasi perfetto, e sono, al massimo grado possibile, imitazione di un\u2019unica azione. Se dunque la tragedia \u00e8 superiore alla poesia epica per tutti questi elementi, e perch\u00e8 consegue meglio l\u2019effetto specifico dell\u2019arte, dato che il poeta non deve ottenere con la sua arte qualunque diletto, ma quello che \u00e8 stato indicato, \u00e8 chiaro che essa \u00e8 superiore all\u2019epica e che raggiunge il suo fine meglio di questa. Intorno dunque alla tragedia e all'epopea, sia in se stesse, sia nelle loro specie e parti, sul numero di queste e sulle loro differenze, sulle cause per cui si produce una buona o una cattiva poesia, sulle critiche e sulle soluzioni di esse abbiamo ormai parlato. Intorno ai giambi e alle commedie...."
    }
  ]
}